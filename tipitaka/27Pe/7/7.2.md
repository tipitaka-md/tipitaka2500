
[Home](/) / [27Pe Peṭakopadesapāḷi](../../27Pe.md) / [7 Hārasampātabhūmi](../7.md)

# 𑁭𑁇𑁨 𑀳𑀸𑀭𑀲𑀫𑁆𑀧𑀸𑀢𑀪𑀽𑀫𑀺

### 𑀳𑀸𑀭𑀲𑀫𑁆𑀧𑀸𑀢𑀪𑀽𑀫𑀺

### 𑀳𑀸𑀭𑀲𑀫𑁆𑀧𑀸𑀢𑀪𑀽𑀫𑀺

(74.)

623\. 𑀬𑀸𑀦𑀺 𑀘𑀢𑁆𑀢𑀸𑀭𑀺 𑀛𑀸𑀦𑀸𑀦𑀺, 𑀢𑁂𑀲𑀁 𑀛𑀸𑀦𑀸𑀦𑀁 𑀇𑀫𑀸𑀦𑀺 𑀅𑀗𑁆𑀕𑀸𑀦𑀺, 𑀢𑁂𑀲𑀁 𑀅𑀗𑁆𑀕𑀸𑀦𑀁 𑀲𑀫𑀽𑀳𑁄 𑀅𑀲𑁆𑀲 𑀅𑀗𑁆𑀕𑀸, 𑀅𑀬𑀁 𑀛𑀸𑀦𑀪𑀽𑀫𑀺 𑀓𑁄 𑀯𑀺𑀲𑁂𑀲𑁄𑀢𑀺 𑀅𑀲𑁆𑀲 𑀯𑀺𑀲𑁂𑀲𑁄𑁇 𑀇𑀫𑁂 𑀲𑀫𑁆𑀪𑀸𑀭𑀸 𑀢𑁂𑀳𑀺 𑀅𑀬𑀁 𑀲𑀫𑀼𑀤𑀸𑀕𑀫𑁄, 𑀢𑀲𑁆𑀲 𑀲𑀫𑀼𑀤𑀸𑀕𑀫𑀲𑁆𑀲 𑀅𑀬𑀁 𑀉𑀧𑀦𑀺𑀲𑀸, 𑀢𑀸𑀬 𑀉𑀧𑀦𑀺𑀲𑀸𑀬 𑀅𑀬𑀁 𑀪𑀸𑀯𑀦𑀸𑁇 𑀢𑀲𑁆𑀲𑀸 𑀪𑀸𑀯𑀦𑀸𑀬 𑀅𑀬𑀁 𑀆𑀤𑀻𑀦𑀯𑁄𑁇 𑀢𑁂𑀦 𑀅𑀬𑀁 𑀧𑀭𑀺𑀳𑀸𑀦𑀺𑁇 𑀓𑀲𑁆𑀲 𑀧𑀭𑀺𑀳𑀸𑀦𑀻𑀢𑀺 𑀢𑀤𑀼𑀧𑀕𑀚𑁆𑀛𑀸𑀬𑀺𑀦𑁄𑁇 𑀢𑀁 𑀬𑀣𑀸 𑀪𑀡𑀺𑀢𑀁 𑀧𑀘𑁆𑀘𑀯𑁂𑀓𑁆𑀔𑀦𑁆𑀢𑁄 𑀅𑀬𑀁 𑀯𑀺𑀲𑁂𑀲𑁄𑁇 𑀢𑁂𑀦 𑀯𑀺𑀲𑁂𑀲𑁂𑀦 𑀅𑀬𑀁 𑀅𑀲𑁆𑀲𑀸𑀤𑁄, 𑀲𑁄 𑀓𑀲𑁆𑀲 𑀅𑀲𑁆𑀲𑀸𑀤𑁄 𑀅𑀛𑀸𑀦𑀺𑀬𑀸 𑀛𑀸𑀬𑀺𑀦𑁄, 𑀢𑀲𑁆𑀲𑀸 𑀅𑀛𑀸𑀦𑀺𑀬𑀸 𑀛𑀸𑀬𑀺𑀦𑁄, 𑀇𑀤𑀁 𑀓𑀮𑁆𑀮𑀺𑀢𑀸 𑀓𑁄𑀲𑀮𑁆𑀮𑁂 𑀞𑀺𑀢𑀚𑁆𑀛𑀸𑀦𑀁 𑀅𑀦𑁄𑀫𑀤𑁆𑀤𑀺𑀬𑀢𑀁 𑀕𑀘𑁆𑀙𑀢𑀺 𑀛𑀸𑀦𑀩𑀮𑀁, 𑀛𑀸𑀦𑀩𑀮𑁂 𑀞𑀺𑀢𑀲𑁆𑀲 𑀅𑀬𑀁 𑀧𑀸𑀭𑀫𑀺𑀧𑁆𑀧𑀢𑁆𑀢𑀲𑁆𑀲 𑀇𑀫𑀸𑀦𑀺 𑀛𑀸𑀦𑀗𑁆𑀕𑀸𑀦𑀺 𑀅𑀦𑀸𑀯𑀺𑀮𑀲𑀗𑁆𑀓𑀧𑁆𑀧𑁄 𑀧𑀞𑀫𑁂 𑀛𑀸𑀦𑁂 𑀛𑀸𑀦𑀗𑁆𑀕𑀸𑀦𑀺 𑀪𑀸𑀯𑀻𑁇 𑀲𑁄 𑀧𑀻𑀢𑀺 𑀢𑀤𑀦𑀼𑀲𑀸𑀭𑀺𑀢𑁆𑀢𑀸𑀯 𑀧𑀞𑀫𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁 𑀢𑀲𑁆𑀲𑀗𑁆𑀕𑀼𑀦𑁄 𑀘 𑀥𑀫𑁆𑀫𑀸 𑀢𑀤𑀪𑀺𑀲𑀦𑁆𑀦𑀺𑀢𑀸𑀬 𑀘𑁇 𑀧𑀻𑀢𑀺 𑀤𑀼𑀢𑀺𑀬𑁂 𑀛𑀸𑀦𑁂 𑀛𑀸𑀦𑀗𑁆𑀕𑀥𑀫𑁆𑀫𑀢𑀸 𑀔𑁄 𑀧𑀦 𑀢𑀣𑀸 𑀧𑀯𑀢𑁆𑀢𑀲𑁆𑀲 𑀲𑀳𑀕𑀢𑀁 𑀛𑀸𑀦𑀗𑁆𑀕𑀥𑀫𑁆𑀫𑀁 𑀲𑀲𑀼𑀔𑀢𑀸𑀬 𑀅𑀚𑁆𑀛𑀢𑁆𑀢𑀁 𑀲𑀫𑁆𑀧𑀲𑀸𑀤𑁄 𑀤𑀼𑀢𑀺𑀬𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁 𑀫𑀦𑁄𑀲𑀫𑁆𑀧𑀲𑀸𑀤𑀦𑀢𑀸𑀬 𑀢𑀤𑀪𑀺𑀲𑀦𑁆𑀦𑀺𑀢𑀸𑀬 𑀘𑁇 𑀧𑀻𑀢𑀺 𑀤𑀼𑀢𑀺𑀬𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁 𑀅𑀚𑁆𑀛𑀢𑁆𑀢𑀁 𑀲𑀫𑁆𑀧𑀲𑀸𑀤𑀦𑀁 𑀲𑀫𑀸𑀥𑀺𑀢𑀸 𑀧𑀻𑀢𑀺 𑀤𑀼𑀢𑀺𑀬𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁, 𑀘𑁂𑀢𑀲𑁄 𑀏𑀓𑁄𑀤𑀺𑀪𑀸𑀯𑁄 𑀤𑀼𑀢𑀺𑀬𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁, 𑀉𑀧𑁂𑀓𑁆𑀔𑀸 𑀨𑀲𑁆𑀲𑀢𑀸 𑀢𑀢𑀺𑀬𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁, 𑀲𑀼𑀔𑀁 𑀢𑀲𑁆𑀲 𑀅𑀗𑁆𑀕𑀦𑁆𑀢𑀺 𑀘𑁇 𑀘𑁂𑀢𑀲𑁄 𑀏𑀓𑁄𑀤𑀺𑀪𑀸𑀯𑁄 𑀘𑀢𑀼𑀢𑁆𑀣𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁, 𑀉𑀧𑁂𑀓𑁆𑀔𑀸 𑀅𑀤𑀼𑀓𑁆𑀔𑀫𑀲𑀼𑀔𑀸 𑀘𑀢𑀼𑀢𑁆𑀣𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁, 𑀅𑀪𑀺𑀦𑀺𑀲𑀸𑀪𑀽𑀫𑀺 𑀉𑀧𑁂𑀓𑁆𑀔𑀸𑀲𑀢𑀺𑀧𑀸𑀭𑀺𑀲𑀼𑀤𑁆𑀥𑀺 𑀘𑀢𑀼𑀢𑁆𑀣𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁𑁇 𑀲𑀢𑀺𑀧𑀸𑀭𑀺𑀲𑀼𑀤𑁆𑀥𑀺 𑀘 𑀅𑀦𑁂𑀓𑀚𑁆𑀛𑀸𑀦𑀪𑀽𑀫𑀻𑀲𑀼 𑀛𑀸𑀦𑀗𑁆𑀕𑀲𑀫𑀸𑀬𑀼𑀢𑁆𑀢𑀸 𑀧𑀻𑀢𑀺 𑀘𑁂𑀢𑀲𑁄 𑀏𑀓𑁄𑀤𑀺𑀪𑀸𑀯𑁄 𑀘𑀢𑀼𑀢𑁆𑀣𑁂 𑀛𑀸𑀦𑁂 𑀛𑀸𑀦𑀗𑁆𑀕𑀁𑁇

624\. 𑀢𑀢𑁆𑀣 𑀓𑀢𑀫𑀸 𑀛𑀸𑀦𑀪𑀽𑀫𑀺? 𑀲𑀯𑀺𑀢𑀓𑁆𑀓𑁂 𑀲𑀯𑀺𑀘𑀸𑀭𑁂 𑀯𑀺𑀯𑁂𑀓𑀸 𑀅𑀦𑀼𑀕𑀢𑀸 𑀧𑀞𑀫𑁂 𑀛𑀸𑀦𑁂 𑀛𑀸𑀦𑀪𑀽𑀫𑀺𑁇 𑀅𑀯𑀺𑀢𑀓𑁆𑀓𑁂 𑀅𑀯𑀺𑀘𑀸𑀭𑁂 𑀅𑀚𑁆𑀛𑀢𑁆𑀢𑀁 𑀲𑀫𑁆𑀧𑀲𑀸𑀤𑀦𑀁 𑀚𑀦𑀺𑀢𑀁 𑀧𑀻𑀢𑀺𑀫𑀦𑀼𑀕𑀢𑀸 𑀤𑀼𑀢𑀺𑀬𑁂 𑀛𑀸𑀦𑁂 𑀛𑀸𑀦𑀪𑀽𑀫𑀺𑁇 𑀲𑀼𑀔𑀲𑀸𑀢𑀲𑀫𑁄𑀳𑀺𑀢𑀸 𑀲𑀧𑁆𑀧𑀻𑀢𑀺𑀓𑀸 𑀢𑀢𑀺𑀬𑁂 𑀛𑀸𑀦𑁂 𑀛𑀸𑀦𑀪𑀽𑀫𑀺𑁇 𑀢𑀲𑁆𑀲 𑀲𑀼𑀔𑀤𑀼𑀓𑁆𑀔𑀲𑀳𑀕𑀢𑀸 𑀅𑀪𑀺𑀦𑀻𑀳𑀸𑀭𑀲𑀳𑀕𑀢𑀸 𑀘𑀢𑀼𑀢𑁆𑀣𑁂 𑀛𑀸𑀦𑁂 𑀛𑀸𑀦𑀪𑀽𑀫𑀺𑁇 𑀅𑀧𑁆𑀧𑀫𑀸𑀡𑀲𑀳𑀕𑀢𑀸 𑀲𑀢𑁆𑀢𑀸𑀭𑀫𑁆𑀫𑀡𑀸 𑀧𑀞𑀫𑁂 𑀛𑀸𑀦𑁂 𑀛𑀸𑀦𑀪𑀽𑀫𑀺𑁇 𑀅𑀪𑀺𑀪𑀽𑀫𑀺𑀆𑀬𑀢𑀦𑀲𑀳𑀕𑀢𑀸 𑀭𑀽𑀧𑀲𑀜𑁆𑀜𑀻𑀲𑀼 𑀤𑀼𑀢𑀺𑀬𑁂 𑀛𑀸𑀦𑁂 𑀛𑀸𑀦𑀪𑀽𑀫𑀺𑁇 𑀯𑀺𑀫𑁄𑀓𑁆𑀔𑀲𑀳𑀕𑀢𑀸𑀦𑀁 𑀯𑀺𑀫𑁄𑀓𑁆𑀔𑁂𑀲𑀼 𑀢𑀢𑀺𑀬𑁂 𑀛𑀸𑀦𑁂 𑀛𑀸𑀦𑀪𑀽𑀫𑀺𑁇 𑀅𑀦𑀼𑀧𑀲𑁆𑀲𑀦𑀸𑀲𑀳𑀕𑀢𑀸 𑀓𑀸𑀬𑀲𑀗𑁆𑀔𑀸𑀭𑀸 𑀲𑀫𑁆𑀫𑀸 𑀘𑀢𑀼𑀢𑁆𑀣𑀲𑁆𑀲 𑀛𑀸𑀦𑀲𑁆𑀲 𑀪𑀽𑀫𑀺𑁇

(75.)

625\. 𑀢𑀢𑁆𑀣 𑀓𑀢𑀫𑁂 𑀛𑀸𑀦𑀯𑀺𑀲𑁂𑀲𑀸? 𑀯𑀺𑀯𑀺𑀘𑁆𑀘𑁂𑀯 𑀓𑀸𑀫𑁂𑀳𑀺 𑀯𑀺𑀯𑀺𑀘𑁆𑀘 𑀧𑀸𑀧𑀓𑁂𑀳𑀺 𑀅𑀓𑀼𑀲𑀮𑁂𑀳𑀺 𑀥𑀫𑁆𑀫𑁂𑀳𑀺 𑀘𑀺𑀢𑁆𑀢𑀘𑁂𑀢𑀲𑀺𑀓𑀲𑀳𑀕𑀢𑀸 𑀓𑀸𑀫𑀥𑀸𑀢𑀼𑀲𑀫𑀢𑀺𑀓𑁆𑀓𑀫𑀦𑀢𑀸𑀧𑀺, 𑀅𑀬𑀁 𑀛𑀸𑀦𑀯𑀺𑀲𑁂𑀲𑁄𑁇 𑀅𑀯𑀺𑀢𑀓𑁆𑀓𑀸 𑀘𑁂𑀯 𑀅𑀯𑀺𑀘𑀸𑀭𑀸 𑀘 𑀲𑀧𑁆𑀧𑀻𑀢𑀺𑀓𑀸𑀬 𑀲𑀢𑀺𑀲𑀳𑀕𑀢𑀸𑀬 𑀧𑀻𑀢𑀺𑀲𑀳𑀕𑀢𑀸 𑀲𑀜𑁆𑀜𑀸𑀫𑀦𑀲𑀺𑀓𑀸𑀭𑀸 𑀲𑀫𑀼𑀤𑀸𑀘𑀭𑀦𑁆𑀢𑀺𑁇 𑀅𑀬𑀁 𑀛𑀸𑀦𑀯𑀺𑀲𑁂𑀲𑁄𑁇 𑀅𑀯𑀺𑀢𑀓𑁆𑀓𑀸𑀬 𑀪𑀽𑀫𑀺𑀬𑀸 𑀅𑀯𑀺𑀘𑀸𑀭𑁂𑀬𑁂𑀯 𑀲𑀢𑀺 𑀅𑀦𑀼𑀕𑀢𑀸 𑀉𑀧𑁂𑀓𑁆𑀔𑀸𑀲𑀳𑀕𑀢𑀸 𑀫𑀦𑀲𑀺𑀓𑀸𑀭𑀸 𑀲𑀫𑀼𑀤𑀸𑀘𑀭𑀦𑁆𑀢𑀺𑁇 𑀢𑀤𑀦𑀼𑀥𑀫𑁆𑀫𑀢𑀸𑀬 𑀘 𑀲𑀢𑀺 𑀲𑀡𑁆𑀟𑀳𑀢𑀺𑁇 𑀢𑀜𑁆𑀘 𑀪𑀽𑀫𑀺𑀁 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀭𑀢𑀺, 𑀅𑀬𑀁 𑀛𑀸𑀦𑀯𑀺𑀲𑁂𑀲𑁄𑁇 𑀲𑀢𑀺𑀧𑀸𑀭𑀺𑀲𑀼𑀤𑁆𑀥𑀺𑀲𑀳𑀕𑀢𑀸 𑀲𑀜𑁆𑀜𑀸𑀫𑀦𑀲𑀺𑀓𑀸𑀭𑀸 𑀲𑀫𑀼𑀤𑀸𑀘𑀭𑀦𑁆𑀢𑀺, 𑀢𑀜𑁆𑀘 𑀪𑀽𑀫𑀺𑀁 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀭𑀢𑀺, 𑀅𑀬𑀁 𑀛𑀸𑀦𑀯𑀺𑀲𑁂𑀲𑁄𑁇 𑀯𑀺𑀜𑁆𑀜𑀸𑀡𑀜𑁆𑀘𑀸𑀬𑀢𑀦𑀲𑀳𑀕𑀢𑀸𑀬 𑀪𑀽𑀫𑀺𑀬𑀁 𑀆𑀓𑀺𑀜𑁆𑀘𑀜𑁆𑀜𑀸𑀬𑀢𑀦𑀲𑀳𑀕𑀢𑀸 𑀲𑀜𑁆𑀜𑀸𑀫𑀦𑀲𑀺𑀓𑀸𑀭𑀸 𑀲𑀫𑀼𑀤𑀸𑀘𑀭𑀦𑁆𑀢𑀺, 𑀢𑀜𑁆𑀘 𑀪𑀽𑀫𑀺𑀁 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀭𑀢𑀺, 𑀅𑀬𑀁 𑀛𑀸𑀦𑀯𑀺𑀲𑁂𑀲𑁄𑁇

626\. 𑀛𑀸𑀦𑀲𑀫𑁆𑀪𑀸𑀭𑀸 𑀦𑁂𑀓𑁆𑀔𑀫𑁆𑀫𑀯𑀺𑀢𑀓𑁆𑀓𑁄 𑀲𑀫𑁆𑀪𑀸𑀭𑁄 𑀓𑀸𑀫𑀯𑀺𑀢𑀓𑁆𑀓𑀯𑀺𑀦𑁄𑀤𑀦𑀸𑀥𑀺𑀧𑁆𑀧𑀸𑀬𑀢𑀸𑁇 𑀅𑀩𑁆𑀬𑀸𑀧𑀸𑀤𑀯𑀺𑀢𑀓𑁆𑀓𑁄 𑀲𑀫𑁆𑀪𑀸𑀭𑁄 𑀩𑁆𑀬𑀸𑀧𑀸𑀤𑀯𑀺𑀢𑀓𑁆𑀓𑀧𑀝𑀺𑀯𑀺𑀦𑁄𑀤𑀦𑀸𑀥𑀺𑀧𑁆𑀧𑀸𑀬𑀢𑀸𑁇 𑀅𑀯𑀺𑀳𑀺𑀁𑀲𑀸𑀯𑀺𑀢𑀓𑁆𑀓𑁄 𑀲𑀫𑁆𑀪𑀸𑀭𑁄 𑀯𑀺𑀳𑀺𑀁𑀲𑀸𑀯𑀺𑀢𑀓𑁆𑀓𑀧𑀝𑀺𑀯𑀺𑀦𑁄𑀤𑀦𑀸𑀥𑀺𑀧𑁆𑀧𑀸𑀬𑀢𑀸𑁇 𑀇𑀦𑁆𑀤𑁆𑀭𑀺𑀬𑁂𑀲𑀼 𑀕𑀼𑀢𑁆𑀢𑀤𑁆𑀯𑀸𑀭𑀢𑀸 𑀅𑀧𑁆𑀧𑀺𑀘𑁆𑀙𑀢𑀸 𑀲𑀫𑁆𑀪𑀸𑀭𑁄 𑀧𑀭𑀺𑀲𑀼𑀤𑁆𑀥𑀸𑀚𑀻𑀯𑁄 𑀘𑀢𑀼𑀦𑁆𑀦𑀁 𑀲𑀫𑀸𑀧𑀢𑁆𑀢𑀻𑀦𑀁 𑀲𑀫𑁆𑀪𑀸𑀭𑁄 𑀅𑀓𑀫𑁆𑀫𑀲𑁆𑀲 𑀯𑀺𑀳𑀸𑀭𑀺𑀢𑀸𑁇 𑀫𑀕𑁆𑀕𑀲𑀫𑁆𑀪𑀸𑀭𑁄 𑀲𑀫𑀸𑀧𑀢𑁆𑀢𑀺𑀧𑀚𑁆𑀚𑀦𑀢𑀸𑁇 𑀨𑀮𑀲𑀫𑁆𑀪𑀸𑀭𑁄 𑀛𑀸𑀦𑀦𑀺𑀩𑁆𑀩𑀢𑁆𑀢𑀺𑀢𑀸𑀬 𑀛𑀸𑀦𑀲𑀫𑀼𑀤𑀸𑀕𑀫𑁄𑁇 𑀓𑀼𑀲𑀮𑀳𑁂𑀢𑀼 𑀬𑀁 𑀛𑀸𑀦𑀁 𑀲𑀫𑀼𑀤𑀬𑀁 𑀕𑀘𑁆𑀙𑀦𑁆𑀢𑀺 𑀓𑁄 𑀘 𑀦 𑀓𑀼𑀢𑁄𑀘𑀺 𑀦𑁂𑀓𑁆𑀔𑀫𑁆𑀫𑀧𑁆𑀧𑀢𑁆𑀢𑀸 𑀲𑀫𑀼𑀤𑀸𑀕𑀘𑁆𑀙𑀦𑁆𑀢𑀺𑁇 𑀆𑀮𑀫𑁆𑀩𑀦𑀺𑀭𑁄𑀥𑀲𑀫𑀸𑀥𑀺 𑀲𑀦𑁆𑀢𑁄 𑀲𑀫𑀼𑀤𑀸𑀕𑀘𑁆𑀙𑀦𑁆𑀢𑀺𑁇 𑀅𑀯𑀻𑀢𑀺𑀓𑁆𑀓𑀦𑁆𑀢𑀸 𑀲𑀫𑀼𑀤𑀸𑀕𑀘𑁆𑀙𑀦𑁆𑀢𑀺𑁇 𑀲𑀼𑀔𑀺𑀦𑁆𑀤𑁆𑀭𑀺𑀬𑀁 𑀲𑁄𑀫𑀦𑀲𑁆𑀲𑀺𑀦𑁆𑀤𑁆𑀭𑀺𑀬𑀁 𑀧𑀳𑀸𑀦𑀸𑀬 𑀢𑁂 𑀘 𑀅𑀩𑁆𑀬𑀸𑀧𑀚𑁆𑀚𑀢𑀸𑀬 𑀲𑀫𑀼𑀤𑀸𑀕𑀘𑁆𑀙𑀦𑁆𑀢𑀺𑁇 𑀢𑀁 𑀧𑀦 𑀲𑀦𑁆𑀥𑀸𑀬 𑀲𑀫𑀼𑀤𑀸𑀕𑀘𑁆𑀙𑀦𑁆𑀢𑀺𑁇 𑀅𑀧𑀭𑀺𑀤𑀸𑀳𑀦𑀸𑀬 𑀲𑀫𑀼𑀤𑀸𑀕𑀘𑁆𑀙𑀦𑁆𑀢𑀺𑁇 𑀅𑀬𑀁 𑀜𑀸𑀡𑀲𑀫𑀼𑀤𑀸𑀕𑀫𑁄𑁇

(76.)

627\. 𑀢𑀢𑁆𑀣 𑀓𑀢𑀫𑀸 𑀉𑀧𑀦𑀺𑀲𑀸? 𑀓𑀮𑁆𑀬𑀸𑀡𑀫𑀺𑀢𑁆𑀢𑀢𑀸 𑀛𑀸𑀦𑀲𑁆𑀲 𑀉𑀧𑀦𑀺𑀲𑀸𑁇 𑀓𑀮𑁆𑀬𑀸𑀡𑀲𑀫𑁆𑀧𑀯𑀗𑁆𑀓𑀢𑀸 𑀛𑀸𑀦𑀲𑁆𑀲 𑀉𑀧𑀦𑀺𑀲𑀸𑁇 𑀇𑀦𑁆𑀤𑁆𑀭𑀺𑀬𑁂𑀲𑀼 𑀕𑀼𑀢𑁆𑀢𑀤𑁆𑀯𑀸𑀭𑀢𑀸 𑀛𑀸𑀦𑀲𑁆𑀲 𑀉𑀧𑀦𑀺𑀲𑀸𑁇 𑀅𑀲𑀦𑁆𑀢𑀼𑀝𑁆𑀞𑀺𑀢𑀸 𑀓𑀼𑀲𑀮𑁂𑀲𑀼 𑀥𑀫𑁆𑀫𑁂𑀲𑀼 𑀛𑀸𑀦𑀲𑁆𑀲 𑀉𑀧𑀦𑀺𑀲𑀸𑁇 𑀲𑀤𑁆𑀥𑀫𑁆𑀫𑀲𑁆𑀲𑀯𑀦𑀁 𑀛𑀸𑀦𑀲𑁆𑀲 𑀉𑀧𑀦𑀺𑀲𑀸𑁇 𑀲𑀁𑀯𑁂𑀚𑀦𑀺𑀬𑁂 𑀞𑀸𑀦𑁂 𑀲𑀁𑀯𑀺𑀕𑁆𑀕𑀲𑁆𑀲 𑀬𑁄𑀦𑀺𑀲𑁄 𑀧𑀥𑀸𑀦𑀁𑁇 𑀅𑀬𑀁 𑀛𑀸𑀦𑁄𑀧𑀦𑀺𑀲𑀸𑁇

628\. 𑀢𑀢𑁆𑀣 𑀓𑀢𑀫𑀸 𑀪𑀸𑀯𑀦𑀸? 𑀫𑁂𑀢𑁆𑀢𑀸𑀲𑁂𑀯𑀦𑀸 𑀅𑀩𑁆𑀬𑀸𑀧𑀸𑀤𑀯𑀺𑀢𑀓𑁆𑀓𑀪𑀸𑀯𑀦𑀸𑁇 𑀓𑀭𑀼𑀡𑀸𑀲𑁂𑀯𑀦𑀸 𑀅𑀯𑀺𑀳𑀺𑀁𑀲𑀸𑀯𑀺𑀢𑀓𑁆𑀓𑀪𑀸𑀯𑀦𑀸𑁇 𑀫𑀼𑀤𑀺𑀢𑀸𑀪𑀸𑀯𑀦𑀸 𑀧𑀻𑀢𑀺𑀲𑀼𑀔𑀲𑀫𑁆𑀧𑀚𑀜𑁆𑀜𑀸 𑀓𑀸𑀭𑀺𑀢𑀸𑁇 𑀉𑀧𑁂𑀓𑁆𑀔𑀸𑀪𑀸𑀯𑀦𑀸 𑀧𑀲𑁆𑀲𑀯𑀢𑀸 𑀉𑀧𑁂𑀓𑁆𑀔𑀸𑀪𑀸𑀯𑀦𑀸 𑀅𑀧𑀲𑁆𑀲𑀯𑀢𑀸 𑀉𑀧𑁂𑀓𑁆𑀔𑀸 𑀘 𑀅𑀚𑁆𑀛𑀼𑀧𑁂𑀓𑁆𑀔𑀸 𑀘, 𑀅𑀲𑀼𑀪𑀲𑀜𑁆𑀜𑀸𑀪𑀸𑀯𑀦𑀸 𑀤𑀼𑀓𑁆𑀔𑀸𑀧𑀝𑀺𑀧𑀤𑀸 𑀤𑀦𑁆𑀥𑀸𑀪𑀺𑀜𑁆𑀜𑀸 𑀪𑀯𑀲𑀦𑁆𑀥𑀸𑀪𑀺𑀜𑁆𑀜𑀸 𑀪𑀯𑀲𑀦𑁆𑀥𑀸𑀦𑀁, 𑀲𑀸 𑀙𑀩𑁆𑀩𑀺𑀥𑀸 𑀪𑀸𑀯𑀦𑀸 𑀪𑀸𑀯𑀺𑀢𑀸 𑀩𑀳𑀼𑀮𑀻𑀓𑀢𑀸 𑀅𑀦𑀼𑀝𑁆𑀞𑀺𑀢𑀸 𑀯𑀢𑁆𑀣𑀼𑀓𑀢𑀸 𑀬𑀸𑀦𑀻𑀓𑀢𑀸 𑀧𑀭𑀺𑀘𑀺𑀢𑀸 𑀲𑀼𑀲𑀫𑀸𑀭𑀤𑁆𑀥𑀸𑁇 𑀅𑀬𑀁 𑀪𑀸𑀯𑀦𑀸𑁇

629\. 𑀏𑀯𑀁 𑀪𑀸𑀯𑀬𑀦𑁆𑀢𑀲𑁆𑀲 𑀅𑀬𑀁 𑀆𑀤𑀻𑀦𑀯𑁄𑁇 𑀧𑀞𑀫𑁂 𑀛𑀸𑀦𑁂 𑀲𑀗𑁆𑀔𑀸𑀭𑀲𑀫𑀦𑁆𑀦𑀸𑀕𑀢𑁄 𑀏𑀲𑁄 𑀥𑀫𑁆𑀫𑁄 𑀅𑀲𑁆𑀲𑀼𑀢𑁄 𑀲𑀸𑀲𑀯𑁄𑁇 𑀲𑀘𑁂 𑀏𑀲 𑀥𑀫𑁆𑀫𑁄 𑀅𑀬𑀁 𑀲𑀻𑀮𑁄 𑀆𑀲𑀦𑁆𑀦𑀧𑀝𑀺𑀧𑀓𑁆𑀔𑁄 𑀘 𑀏𑀲 𑀥𑀫𑁆𑀫𑁄 𑀓𑀸𑀫𑁄 𑀧𑀢𑀺𑀘𑀸𑀭𑁄 𑀧𑀢𑀺𑀯𑀺𑀘𑀸𑀭𑁄 𑀲𑀫𑀸𑀧𑀢𑁆𑀢𑀻𑀦𑀁 𑀘 𑀲𑀩𑁆𑀩𑁄𑀍𑀆𑀭𑀺𑀓𑁄 𑀏𑀲 𑀥𑀫𑁆𑀫𑁄 𑀯𑀺𑀢𑀓𑁆𑀓𑀯𑀺𑀘𑀸𑀭𑁄 𑀘𑁇 𑀢𑀢𑁆𑀣 𑀘𑀺𑀢𑁆𑀢𑀁 𑀔𑁄𑀪𑁂𑀦𑁆𑀢𑀺, 𑀓𑀸𑀬𑁄 𑀘𑁂𑀢𑁆𑀣 𑀓𑀺𑀮𑀫𑀢𑀺, 𑀓𑀸𑀬𑀫𑁆𑀳𑀺 𑀘𑁂𑀢𑁆𑀣 𑀓𑀺𑀮𑀦𑁆𑀢𑁂 𑀘𑀺𑀢𑁆𑀢𑀁 𑀯𑀺𑀳𑀜𑁆𑀜𑀢𑀺𑁇 𑀅𑀦𑀪𑀺𑀦𑀻𑀳𑀸𑀭𑀓𑁆𑀔𑀫𑁄𑀯 𑀅𑀪𑀺𑀜𑁆𑀜𑀸𑀦𑀁 𑀇𑀫𑁂 𑀆𑀤𑀻𑀦𑀯𑀸 𑀧𑀞𑀫𑁂 𑀛𑀸𑀦𑁂𑁇

630\. 𑀤𑀼𑀢𑀺𑀬𑁂 𑀛𑀸𑀦𑁂 𑀇𑀫𑁂 𑀆𑀤𑀻𑀦𑀯𑀸 𑀧𑀻𑀢𑀺𑀨𑀭𑀡𑀲𑀳𑀕𑀢𑁄 𑀘 𑀏𑀲𑁄 𑀥𑀫𑁆𑀫𑁄, 𑀦 𑀲𑀫𑀼𑀤𑀸𑀘𑀸𑀭𑀲𑁆𑀲𑁂𑀢𑀺 𑀘𑀺𑀢𑁆𑀢𑀁𑁇 𑀅𑀲𑁄𑀥𑀬𑀁 𑀉𑀧𑀕𑀫𑁄 𑀘𑁂𑀲 𑀥𑀫𑁆𑀫𑁄 𑀉𑀧𑀕𑀫𑀺𑀧𑀭𑀺𑀲𑁆𑀲𑀬𑁄 𑀤𑁄𑀫𑀦𑀲𑁆𑀲𑀧𑀘𑁆𑀘𑀢𑁆𑀣𑀺𑀓𑁄 𑀘𑁂𑀲 𑀥𑀫𑁆𑀫𑁄𑁇 𑀢𑀢𑁆𑀣 𑀢𑀢𑁆𑀣 𑀬𑀼𑀢𑁆𑀢𑀻𑀦𑀁 𑀧𑀻𑀢𑀺 𑀧𑀭𑀚𑁆𑀚𑀢𑁄 𑀘𑁂𑀲 𑀥𑀫𑁆𑀫𑁄 𑀤𑀼𑀓𑁆𑀓𑀭𑀁 𑀳𑁄𑀢𑀺, 𑀅𑀯𑀢𑁆𑀢𑀲𑀦𑁆𑀢𑀸𑀲𑀪𑀽𑀫𑀺𑀧𑀭𑀺𑀯𑀚𑁆𑀚𑀬𑀦𑁆𑀢𑁄 𑀘𑀢𑀽𑀲𑀼 𑀤𑀼𑀓𑁆𑀔𑀢𑀸𑀲𑀼 𑀏𑀲 𑀥𑀫𑁆𑀫𑁄 𑀅𑀦𑀼𑀯𑀺𑀤𑁆𑀥𑀸𑀧𑀦𑀲𑀤𑁆𑀥𑀸𑀬 𑀤𑀼𑀓𑁆𑀔𑀢𑀸𑀬 𑀘 𑀦 𑀧𑀮𑀺𑀩𑁄𑀥𑀤𑀼𑀓𑁆𑀔𑀢𑀸𑀬 𑀘 𑀅𑀪𑀺𑀜𑁆𑀜𑀸𑀤𑀼𑀓𑁆𑀔𑀢𑀸𑀬 𑀘 𑀭𑁄𑀕𑀤𑀼𑀓𑁆𑀔𑀢𑀸𑀬 𑀘, 𑀇𑀫𑁂 𑀆𑀤𑀻𑀦𑀯𑀸 𑀤𑀼𑀢𑀺𑀬𑁂 𑀛𑀸𑀦𑁂𑁇

631\. 𑀢𑀢𑁆𑀣 𑀓𑀢𑀫𑁂 𑀆𑀤𑀻𑀦𑀯𑀸 𑀢𑀢𑀺𑀬𑁂 𑀛𑀸𑀦𑁂? 𑀉𑀧𑁂𑀓𑁆𑀔𑀸𑀲𑀼𑀔𑀲𑀳𑀕𑀢𑀸𑀬 𑀢𑀢𑁆𑀣 𑀲𑀸𑀢𑀸𑀯𑀻𑀦𑀁 𑀧𑀜𑁆𑀘𑀦𑁆𑀦𑀁 𑀉𑀧𑁂𑀓𑁆𑀔𑀸𑀲𑀼𑀔𑀁 𑀧𑀭𑀺𑀯𑀢𑁆𑀢𑀺𑀢𑁄 𑀏𑀲 𑀥𑀫𑁆𑀫𑁄 𑀢𑁂𑀦 𑀦𑀺𑀘𑁆𑀘𑀲𑀜𑁆𑀜𑀺𑀢𑀸𑀦𑀜𑁆𑀘 𑀬𑀁 𑀳𑁄𑀢𑀺𑁇 𑀤𑀼𑀓𑁆𑀔𑁄𑀧𑀦𑀺𑀬𑀁 𑀲𑀼𑀔𑀁 𑀘𑀺𑀢𑁆𑀢𑀲𑁆𑀲 𑀲𑀗𑁆𑀔𑁄𑀪𑀢𑀁 𑀉𑀧𑀸𑀤𑀸𑀬 𑀲𑀼𑀔𑀤𑀼𑀓𑁆𑀔𑀸𑀬 𑀕𑀢𑁄 𑀲𑀯𑀢𑀺𑁇 𑀲𑀼𑀔𑀤𑀼𑀓𑁆𑀔𑀸𑀦𑀼𑀓𑀢𑀜𑁆𑀘 𑀉𑀧𑀸𑀤𑀸𑀬 𑀅𑀦𑀪𑀺𑀳𑀸𑀭𑀓𑁆𑀔𑀫𑀁 𑀘𑀺𑀢𑁆𑀢𑀁 𑀳𑁄𑀢𑀺𑁇 𑀅𑀪𑀺𑀜𑁆𑀜𑀸𑀬 𑀲𑀘𑁆𑀙𑀺𑀓𑀺𑀭𑀺𑀬𑀸𑀲𑀼 𑀲𑀩𑁆𑀩𑁂𑀧𑀺 𑀘𑁂𑀢𑁂 𑀥𑀫𑁆𑀫𑀸 𑀢𑀻𑀲𑀼 𑀛𑀸𑀦𑀲𑀫𑀸𑀧𑀢𑁆𑀢𑀻𑀲𑀼 𑀘𑀢𑀽𑀳𑀺 𑀘 𑀤𑀼𑀓𑁆𑀔𑀢𑀸𑀳𑀺 𑀅𑀦𑀼𑀯𑀺𑀤𑁆𑀥𑀸𑀦𑀁 𑀲𑀸 𑀪𑀬𑀸 𑀤𑀼𑀓𑁆𑀔𑀢𑀸𑀬 𑀧𑀮𑀺𑀩𑁄𑀥𑀤𑀼𑀓𑁆𑀔𑀢𑀸𑀬 𑀘 𑀅𑀪𑀺𑀜𑁆𑀜𑀸𑀬 𑀤𑀼𑀓𑁆𑀔𑀢𑀸𑀬 𑀘 𑀇𑀫𑁂 𑀆𑀤𑀻𑀦𑀯𑀸 𑀢𑀢𑀺𑀬𑁂 𑀛𑀸𑀦𑁂𑁇

632\. 𑀢𑀢𑁆𑀣 𑀓𑀢𑀫𑁂 𑀆𑀤𑀻𑀦𑀯𑀸 𑀘𑀢𑀼𑀢𑁆𑀣𑁂 𑀛𑀸𑀦𑁂? 𑀆𑀓𑀺𑀜𑁆𑀘𑀜𑁆𑀜𑀸𑀲𑀫𑀸𑀧𑀢𑁆𑀢𑀺𑀓𑀸 𑀢𑁂 𑀥𑀫𑁆𑀫𑀸𑀦𑀼𑀲𑀫𑀸𑀧𑀢𑁆𑀢𑀺𑀓𑀸 𑀏𑀢𑀺𑀲𑁆𑀲𑀸 𑀘 𑀪𑀽𑀫𑀺𑀬𑀁 𑀲𑀸𑀢𑀸𑀦𑀁 𑀩𑀸𑀮𑀧𑀼𑀣𑀼𑀚𑁆𑀚𑀦𑀸𑀦𑀁 𑀅𑀦𑁂𑀓𑀯𑀺𑀥𑀸𑀦𑀺 𑀤𑀺𑀝𑁆𑀞𑀺𑀕𑀢𑀸𑀦𑀺 𑀉𑀧𑁆𑀧𑀚𑁆𑀚𑀦𑁆𑀢𑀺𑁇 𑀑𑀍𑀆𑀭𑀺𑀓𑀸 𑀲𑀼𑀔𑀼𑀫𑁂𑀳𑀺 𑀘 𑀭𑀽𑀧𑀲𑀜𑁆𑀜𑀸𑀳𑀺 𑀅𑀦𑀼𑀯𑀺𑀥𑀸𑀦𑀺 𑀏𑀢𑀸𑀦𑀺 𑀛𑀸𑀦𑀸𑀦𑀺 𑀲𑀤𑀸 𑀅𑀦𑀼𑀤𑀬𑀫𑁂𑀢𑁆𑀢𑀸𑀛𑀸𑀦𑀓𑀮𑀸𑀦𑀼𑀤𑀦𑀼𑀓𑀮𑀸𑀬 𑀲𑀸𑀥𑀸𑀭𑀡𑀸, 𑀤𑀼𑀓𑁆𑀓𑀭𑀸 𑀘 𑀲𑀩𑁆𑀩𑁂 𑀘𑀢𑁆𑀢𑀸𑀭𑁄 𑀫𑀳𑀸𑀲𑀫𑁆𑀪𑀸𑀭𑀸 𑀲𑀫𑀼𑀤𑀸𑀕𑀢𑀸𑀦𑀺 𑀘 𑀏𑀢𑀸𑀦𑀺 𑀛𑀸𑀦𑀸𑀦𑀺 𑀅𑀜𑁆𑀜𑀫𑀜𑁆𑀜𑀁 𑀦𑀺𑀲𑁆𑀲𑀸𑀬 𑀲𑀫𑀼𑀤𑀸𑀕𑀘𑁆𑀙𑀦𑁆𑀢𑀺𑁇 𑀏𑀢𑁆𑀣 𑀲𑀫𑀼𑀤𑀸𑀕𑀢𑀸 𑀘 𑀏𑀢𑁂 𑀥𑀫𑁆𑀫𑀸 𑀦 𑀲𑀫𑀢𑁆𑀢𑀸 𑀳𑁄𑀦𑁆𑀢𑀺𑁇 𑀅𑀲𑀫𑀼𑀕𑁆𑀕𑀳𑀺𑀢𑀦𑀺𑀫𑀺𑀢𑁆𑀢𑀸 𑀘 𑀏𑀢𑁂 𑀥𑀫𑁆𑀫𑀸 𑀧𑀭𑀺𑀳𑀸𑀬𑀦𑁆𑀢𑀺𑁇 𑀦𑀺𑀭𑀼𑀚𑁆𑀛𑀦𑁆𑀢𑀺 𑀘 𑀏𑀢𑁂 𑀥𑀫𑁆𑀫𑀸 𑀦 𑀉𑀧𑀸𑀤𑀺𑀬𑀦𑁆𑀢𑀺 𑀦𑀺𑀭𑀼𑀚𑁆𑀛𑀗𑁆𑀕𑀸𑀦𑀺 𑀘, 𑀏𑀢𑁂𑀲𑀁 𑀥𑀫𑁆𑀫𑀸𑀦𑀁 𑀛𑀸𑀦𑀸𑀦𑀺 𑀦𑀺𑀫𑀺𑀢𑁆𑀢𑀸𑀦𑀺 𑀦 𑀛𑀸𑀦𑀦𑀺𑀫𑀺𑀢𑁆𑀢𑀲𑀜𑁆𑀜𑀸 𑀯𑁄𑀓𑀺𑀭𑀢𑀺𑁇 𑀅𑀧𑁆𑀧𑀝𑀺𑀮𑀤𑁆𑀥𑀧𑀼𑀩𑁆𑀩𑀸 𑀘 𑀛𑀸𑀬𑀻𑀯𑀲𑁂𑀦 𑀘 𑀪𑀯𑀢𑀺𑁇 𑀇𑀫𑁂𑀳𑀺 𑀆𑀤𑀻𑀦𑀯𑁂𑀳𑀺 𑀅𑀬𑀁 𑀛𑀸𑀦𑀧𑀭𑀺𑀳𑀸𑀦𑀺𑁇

(77.)

633\. 𑀦𑀺𑀭𑁄𑀥𑀲𑀫𑀸𑀧𑀢𑁆𑀢𑀺𑀬𑀸 𑀅𑀧𑀝𑀺𑀲𑀗𑁆𑀔𑀸𑀬 𑀅𑀯𑀲𑁂𑀲𑀲𑀜𑁆𑀜𑀺𑀦𑁄 𑀆𑀓𑀺𑀜𑁆𑀘𑀜𑁆𑀜𑀸𑀬𑀢𑀦𑀲𑀳𑀕𑀢𑀸 𑀲𑀜𑁆𑀜𑀸𑀫𑀦𑀲𑀺𑀓𑀸𑀭𑀸 𑀲𑀫𑀼𑀤𑀸𑀘𑀭𑀦𑁆𑀢𑀺, 𑀲𑁄 𑀦𑀺𑀭𑁄𑀥𑀲𑀫𑀸𑀧𑀢𑁆𑀢𑀺𑀢𑁄 𑀧𑀭𑀺𑀳𑀸𑀬𑀢𑀺𑁇 𑀆𑀦𑁂𑀜𑁆𑀚𑀲𑀜𑁆𑀜𑀺𑀦𑁄 𑀅𑀲𑀜𑁆𑀜𑀸𑀬𑀢𑀦𑀁 𑀲𑀫𑀸𑀧𑀦𑁆𑀦𑀲𑁆𑀲 𑀆𑀓𑀺𑀜𑁆𑀘𑀜𑁆𑀜𑀸𑀬𑀢𑀦𑀲𑀳𑀕𑀢𑀸 𑀫𑀦𑀲𑀺𑀓𑀸𑀭𑀸 𑀲𑀫𑀼𑀤𑀸𑀘𑀭𑀦𑁆𑀢𑀺, 𑀢𑀜𑁆𑀘 𑀪𑀽𑀫𑀺𑀁 𑀦 𑀧𑀚𑀸𑀦𑀸𑀢𑀺, 𑀲𑁄 𑀢𑀢𑁄 𑀧𑀭𑀺𑀳𑀸𑀬𑀢𑀺𑁇 𑀆𑀓𑀺𑀜𑁆𑀘𑀜𑁆𑀜𑀸𑀬𑀢𑀦𑀁 𑀲𑀫𑀸𑀧𑀦𑁆𑀦𑀲𑁆𑀲 𑀯𑀺𑀜𑁆𑀜𑀸𑀡𑀜𑁆𑀘𑀸𑀬𑀢𑀦𑀲𑀜𑁆𑀜𑀸 𑀫𑀦𑀲𑀺𑀓𑀸𑀭𑀸 𑀲𑀫𑀼𑀤𑀸𑀘𑀭𑀦𑁆𑀢𑀺, 𑀢𑀜𑁆𑀘 𑀪𑀽𑀫𑀺𑀁 𑀦 𑀧𑀚𑀸𑀦𑀸𑀢𑀺, 𑀲𑁄 𑀢𑀢𑁄 𑀧𑀭𑀺𑀳𑀸𑀬𑀢𑀺𑁇 𑀯𑀺𑀜𑁆𑀜𑀸𑀡𑀜𑁆𑀘𑀸𑀬𑀢𑀦𑀁 𑀲𑀫𑀸𑀧𑀦𑁆𑀦𑀲𑁆𑀲 𑀭𑀽𑀧𑀲𑀜𑁆𑀜𑀸𑀲𑀳𑀕𑀢𑀸𑁇 𑀯𑀺𑀢𑁆𑀣𑀸𑀭𑁂𑀦…𑀧𑁂…  𑀬𑀸𑀯 𑀧𑀞𑀫𑁂 𑀛𑀸𑀦𑁂 𑀓𑀸𑀫𑀲𑀜𑁆𑀜𑀸𑀲𑀳𑀕𑀢𑀸 𑀓𑀸𑀢𑀩𑁆𑀩𑀸𑁇 𑀲𑀓𑀲𑁆𑀲 𑀧𑀭𑀺𑀳𑀸𑀬𑀢𑀺, 𑀓𑀮𑀗𑁆𑀓𑀚𑁆𑀛𑀸𑀦𑁂 𑀓𑀮𑀗𑁆𑀓𑀁 𑀛𑀸𑀬𑀢𑀺, 𑀧𑀭𑀺𑀲𑀫𑀦𑁆𑀢𑀢𑁄 𑀛𑀸𑀬𑀢𑀺, 𑀪𑀺𑀦𑁆𑀤𑀦𑁆𑀢𑁄 𑀛𑀸𑀬𑀢𑀺, 𑀦 𑀲𑀚𑁆𑀛𑀸𑀬𑀢𑀺, 𑀆𑀬𑀽𑀳𑀦𑁆𑀢𑁄 𑀛𑀸𑀬𑀢𑀺, 𑀓𑀺𑀜𑁆𑀘𑀺 𑀘 𑀦𑀺𑀧𑀭𑀺𑀘𑀺𑀢𑁄 𑀛𑀸𑀬𑀢𑀺𑁇 𑀅𑀢𑀺𑀯𑀺𑀥𑀸𑀯𑀦𑁆𑀢𑁄 𑀛𑀸𑀬𑀢𑀺, 𑀅𑀢𑀺𑀫𑀜𑁆𑀜𑀦𑁆𑀢𑁄 𑀛𑀸𑀬𑀢𑀺, 𑀓𑀸𑀬𑀲𑀗𑁆𑀔𑀸𑀭𑁂 𑀅𑀧𑁆𑀧𑀝𑀺𑀲𑀫𑁆𑀪𑀸𑀭𑁂 𑀛𑀸𑀬𑀢𑀺, 𑀧𑀭𑀺𑀬𑀼𑀝𑁆𑀞𑀸𑀦𑀲𑁆𑀲 𑀦𑀺𑀲𑁆𑀲𑀭𑀡𑀁 𑀅𑀚𑀸𑀦𑀦𑁆𑀢𑁄 𑀛𑀸𑀬𑀢𑀺, 𑀦𑀻𑀯𑀭𑀡𑀸𑀪𑀺𑀪𑀽𑀢𑁄 𑀛𑀸𑀬𑀢𑀺, 𑀅𑀲𑁆𑀲𑀸𑀧𑀢𑁆𑀢𑀺𑀫𑀦𑀲𑀺𑀓𑀭𑁄𑀦𑁆𑀢𑁄 𑀛𑀸𑀦𑀲𑁆𑀲 𑀅𑀲𑁆𑀲𑀸𑀤𑁄 𑀓𑀸𑀫𑀭𑀸𑀕𑀧𑀭𑀺𑀬𑀼𑀝𑁆𑀞𑀸𑀦𑀁 𑀧𑀳𑀸𑀦𑀁 𑀛𑀸𑀦𑀲𑁆𑀲 𑀅𑀲𑁆𑀲𑀸𑀤𑁄 𑀓𑀸𑀫𑀭𑀸𑀕𑀳𑁂𑀢𑀽𑀦𑀁 𑀥𑀫𑁆𑀫𑀸𑀦𑀁 𑀉𑀤𑀬𑀦𑁆𑀢𑀺, 𑀦𑀺𑀭𑀼𑀚𑁆𑀛𑀗𑁆𑀕𑀸𑀦𑀺 𑀏𑀢𑁂𑀲𑀁 𑀥𑀫𑁆𑀫𑀸𑀦𑀁 𑀛𑀸𑀦𑀸𑀦𑀺 𑀉𑀧𑀭𑀺𑀫𑀸 𑀲𑀼𑀔𑀼𑀧𑁂𑀓𑁆𑀔𑀸 𑀓𑀸𑀫𑀓𑀫𑁆𑀫𑀓𑀺𑀮𑁂𑀲𑀸𑀦𑀁 𑀧𑀳𑀸𑀦𑀁 𑀅𑀲𑁆𑀲𑀸𑀤𑁄, 𑀏𑀯𑀁 𑀔𑁄 𑀧𑀼𑀦 𑀛𑀸𑀦𑀲𑁆𑀲 𑀅𑀲𑁆𑀲𑀸𑀤𑁄 𑀫𑀳𑀸𑀲𑀁𑀯𑀸𑀲𑀫𑀧𑁆𑀧𑀻𑀍𑀇𑀢𑁂 𑀮𑁄𑀓𑀲𑀦𑁆𑀦𑀺𑀯𑀸𑀲𑁂 𑀅𑀲𑀫𑁆𑀩𑁄𑀥𑁄𑀓𑀸𑀲𑀸 𑀯𑀺𑀕𑀫𑁂𑀲𑁆𑀲𑀫𑀺𑀤𑀁 𑀛𑀸𑀦𑀧𑁆𑀧𑀳𑀸𑀦𑀸𑁇 𑀅𑀬𑀁 𑀧𑀮𑀺𑀭𑁄𑀥𑀫𑀧𑁆𑀧𑀮𑀺𑀭𑁄𑀥𑀮𑁄𑀓𑀲𑀦𑁆𑀦𑀺𑀯𑀸𑀲𑁂 𑀏𑀲𑀦𑀺𑀥𑀫𑀺𑀤𑀁 𑀛𑀸𑀦𑀁 𑀅𑀦𑀫𑀢𑀕𑁆𑀕𑀲𑀁𑀲𑀸𑀭𑀲𑀫𑀸𑀧𑀦𑁆𑀦𑀸𑀦𑀁 𑀲𑀢𑁆𑀢𑀸𑀦𑀁 𑀲𑀁𑀲𑀸𑀭𑀧𑁆𑀧𑀳𑀸𑀦𑀦𑀸 𑀆𑀦𑀺𑀲𑀁𑀲𑁄, 𑀬𑀫𑀺𑀤𑀁 𑀛𑀸𑀦𑀲𑁆𑀲 𑀅𑀲𑁆𑀲𑀸𑀤𑁄 𑀓𑀸𑀬𑀲𑁆𑀲 𑀅𑀛𑀸𑀦𑀺𑀬𑀛𑀸𑀬𑀺𑀦𑁄 𑀪𑀯𑀢𑀺𑁇 𑀅𑀛𑀸𑀦𑀺𑀬𑀛𑀸𑀦𑀺𑀬𑀛𑀸𑀬𑀻𑀳𑀺 𑀅𑀧𑀭𑀸𑀫𑀲𑀦𑁆𑀢𑁄 𑀅𑀛𑀸𑀦𑀺𑀬𑀛𑀸𑀬𑀺𑀢𑀁 𑀛𑀸𑀬𑀢𑀺, 𑀬𑀸𑀦𑀺 𑀓𑀮𑀗𑁆𑀓𑀚𑁆𑀛𑀸𑀬𑀺𑀦𑁄 𑀧𑀤𑀸𑀦𑀺, 𑀢𑀸𑀦𑀺 𑀅𑀦𑀼𑀥𑀺𑀢𑀸𑀦𑀺 𑀧𑀝𑀺𑀧𑀓𑁆𑀔𑁂𑁇

(78.)

634\. 𑀢𑀢𑁆𑀣 𑀓𑀢𑀫𑀁 𑀛𑀸𑀦𑀓𑁄𑀲𑀮𑁆𑀮𑀁? 𑀲𑀫𑀸𑀧𑀢𑁆𑀢𑀺𑀓𑁄𑀲𑀮𑁆𑀮𑀁 𑀛𑀸𑀦𑀓𑁄𑀲𑀮𑁆𑀮𑀁, 𑀛𑀸𑀦𑀯𑀺𑀲𑁂𑀲𑀓𑁄𑀲𑀮𑁆𑀮𑀁 𑀛𑀸𑀦𑀓𑁄𑀲𑀮𑁆𑀮𑀁, 𑀛𑀸𑀦𑀦𑁆𑀢𑀭𑀺𑀓𑀓𑁄𑀲𑀮𑁆𑀮𑀁 𑀛𑀸𑀦𑀓𑁄𑀲𑀮𑁆𑀮𑀁, 𑀲𑀫𑀸𑀧𑀢𑁆𑀢𑀺𑀯𑀼𑀝𑁆𑀞𑀸𑀦𑀓𑁄𑀲𑀮𑁆𑀮𑀁 𑀛𑀸𑀦𑀓𑁄𑀲𑀮𑁆𑀮𑀁, 𑀛𑀸𑀦𑁂 𑀲𑀪𑀸𑀯𑀓𑁄𑀲𑀮𑁆𑀮𑀁 𑀛𑀸𑀦𑀓𑁄𑀲𑀮𑁆𑀮𑀁, 𑀛𑀸𑀦𑁂 𑀆𑀤𑀻𑀦𑀯𑀓𑁄𑀲𑀮𑁆𑀮𑀁 𑀛𑀸𑀦𑀓𑁄𑀲𑀮𑁆𑀮𑀁, 𑀛𑀸𑀦𑁂 𑀦𑀺𑀲𑁆𑀲𑀭𑀡𑀓𑁄𑀲𑀮𑁆𑀮𑀁 𑀛𑀸𑀦𑀓𑁄𑀲𑀮𑁆𑀮𑀁, 𑀛𑀸𑀦𑀨𑀮𑁂𑀦 𑀉𑀧𑀸𑀤𑀸𑀬 𑀓𑁄𑀲𑀮𑁆𑀮𑀁, 𑀛𑀸𑀦𑀨𑀮𑁂𑀦 𑀧𑀝𑀺𑀲𑀗𑁆𑀔𑀸𑀦𑀨𑀮𑁂 𑀅𑀧𑀭𑀺𑀳𑀸𑀦𑀥𑀫𑁆𑀫𑀢𑀸 𑀦𑀺𑀩𑁆𑀩𑀢𑁆𑀢𑀺𑀛𑀸𑀦𑁂 𑀘 𑀓𑀻𑀍𑀇𑀢𑀸𑀧𑀺 𑀯𑀺𑀲𑁂𑀲𑀪𑀸𑀕𑀺𑀬𑀁 𑀛𑀸𑀦𑀁 𑀧𑀝𑀺𑀮𑀩𑁆𑀪𑀢𑀺𑁇 𑀇𑀤𑀁 𑀧𑀦𑀲𑁆𑀲𑀸𑀢𑀺 𑀪𑀯𑀳𑀸𑀭𑀺𑀢𑀸 𑀘 𑀆𑀭𑀫𑁆𑀫𑀡𑀸𑀦𑀺𑀫𑀺𑀢𑁆𑀢𑀕𑁆𑀕𑀸𑀳𑁄 𑀅𑀦𑀪𑀺𑀦𑀻𑀳𑀸𑀭𑀩𑀮𑀁, 𑀘𑀺𑀢𑁆𑀢𑁂𑀓𑀕𑁆𑀕𑀢𑀸 𑀦𑀺𑀫𑀺𑀢𑁆𑀢𑀸𑀲𑀼 𑀕𑀢𑀺𑀲𑀳𑀺𑀢𑀸 𑀲𑀫𑀣𑀩𑀮𑁂𑀦 𑀅𑀲𑀁𑀲𑀻𑀤𑀦𑀜𑁆𑀘 𑀛𑀸𑀦𑁂 𑀫𑀕𑁆𑀕𑀨𑀮𑀁 𑀲𑀫𑀣𑀁 𑀧𑀯𑀢𑁆𑀢𑁂 𑀲𑀫𑀸𑀥𑀺𑀦𑁄 𑀉𑀧𑁂𑀓𑁆𑀔𑀸𑀧𑀮𑀺𑀧𑀼𑀩𑁆𑀩𑀸𑀧𑀭𑀦𑀺𑀫𑀺𑀢𑁆𑀢𑀸𑀲𑀬𑁄 𑀧𑀕𑁆𑀕𑀸𑀳𑀺𑀦𑁄 𑀲𑀢𑀺𑀩𑀮𑀁 𑀢𑀁 𑀧𑀯𑀢𑁆𑀢𑀺𑀢𑀸𑀦𑀜𑁆𑀘 𑀯𑀺𑀧𑀲𑁆𑀲𑀦𑀸𑀦𑀁 𑀲𑀫𑀜𑁆𑀜𑀸𑀩𑀮𑁂𑁇

635\. 𑀢𑀢𑁆𑀣 𑀓𑀢𑀫𑀸 𑀛𑀸𑀦𑀧𑀸𑀭𑀫𑀺𑀢𑀸? 𑀲𑀼𑀧𑀸𑀭𑀫𑀺𑀢𑀸 𑀫𑁂𑀢𑁆𑀢𑀸 𑀓𑀸𑀫𑁂𑀲𑀼 𑀲𑀢𑁆𑀢𑀸 𑀓𑀸𑀫𑀲𑀗𑁆𑀕𑀲𑀢𑁆𑀢𑀸𑀢𑀺 𑀬𑀫𑁆𑀳𑀺 𑀲𑀼𑀢𑁆𑀢𑁂 𑀤𑁂𑀲𑀦𑀸𑀬 𑀯𑁄𑀳𑀸𑀭𑁂𑀦 𑀤𑁆𑀯𑁂 𑀲𑀘𑁆𑀘𑀸𑀦𑀺 𑀦𑀺𑀤𑁆𑀤𑀺𑀝𑁆𑀞𑀸𑀦𑀺, 𑀤𑀼𑀓𑁆𑀔𑀜𑁆𑀘 𑀲𑀫𑀼𑀤𑀬𑁄 𑀘, 𑀯𑀺𑀘𑀬𑁂𑀦 𑀳𑀸𑀭𑁂𑀦 𑀬𑁂 𑀲𑀁𑀬𑁄𑀚𑀦𑀻𑀬𑁂𑀲𑀼 𑀥𑀫𑁆𑀫𑁂𑀲𑀼 𑀯𑀚𑁆𑀚𑀁 𑀦 𑀧𑀲𑁆𑀲𑀦𑁆𑀢𑀺, 𑀢𑁂 𑀑𑀖𑀁 𑀢𑀭𑀺𑀲𑁆𑀲𑀦𑁆𑀢𑀻𑀢𑀺 𑀦𑁂𑀢𑀁 𑀞𑀸𑀦𑀁 𑀯𑀺𑀚𑁆𑀚𑀢𑀺𑁇 𑀦 𑀢𑀭𑀺𑀲𑁆𑀲𑀦𑁆𑀢𑀻𑀢𑀺 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺 𑀘 𑀯𑀺𑀘𑀬𑁄 𑀘 𑀇𑀤𑀁 𑀦𑀼 𑀓𑀺𑀲𑁆𑀲 𑀧𑀤𑀝𑁆𑀞𑀸𑀦𑀁, 𑀓𑀸𑀫𑁂𑀲𑀼 𑀲𑀢𑁆𑀢𑀸𑀢𑀺 𑀧𑀜𑁆𑀘 𑀓𑀸𑀫𑀕𑀼𑀡𑀸, 𑀢𑀁 𑀓𑀸𑀫𑀢𑀡𑁆𑀳𑀸𑀬 𑀧𑀤𑀝𑁆𑀞𑀸𑀦𑀁𑁇 𑀲𑀁𑀬𑁄𑀚𑀦𑁂 𑀯𑀚𑁆𑀚𑀫𑀧𑀲𑁆𑀲𑀫𑀸𑀦𑀸𑀢𑀺 𑀅𑀯𑀺𑀚𑁆𑀚𑀸𑀬 𑀧𑀤𑀝𑁆𑀞𑀸𑀦𑀁, 𑀦 𑀳𑀺 𑀚𑀸𑀢𑀼 𑀲𑀁𑀬𑁄𑀚𑀦𑀲𑀗𑁆𑀕𑀲𑀢𑁆𑀢𑀸 𑀑𑀖𑀁 𑀢𑀭𑁂𑀬𑁆𑀬𑀼𑀁 𑀯𑀺𑀧𑀼𑀮𑀁 𑀫𑀳𑀦𑁆𑀢𑀦𑁆𑀢𑀺 𑀉𑀧𑀸𑀤𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀓𑀸𑀫𑁂𑀲𑀼 𑀲𑀢𑁆𑀢𑀸𑀢𑀺 𑀓𑀸𑀫𑀸 𑀤𑁆𑀯𑀺𑀥𑀸—  𑀯𑀢𑁆𑀣𑀼𑀓𑀸𑀫𑀸 𑀘 𑀓𑀺𑀮𑁂𑀲𑀓𑀸𑀫𑀸 𑀘, 𑀢𑀢𑁆𑀣 𑀓𑀺𑀮𑁂𑀲𑀓𑀸𑀫𑀸 𑀓𑀸𑀫𑀢𑀡𑁆𑀳𑀸 𑀓𑀸𑀫𑀢𑀡𑁆𑀳𑀸𑀬 𑀬𑀼𑀢𑁆𑀢𑀸 𑀪𑀯𑀦𑁆𑀢𑀺 𑀭𑀽𑀧𑀢𑀡𑁆𑀳𑀸 𑀪𑀯𑀢𑀡𑁆𑀳𑀸 𑀮𑀓𑁆𑀔𑀡𑁂𑀦 𑀳𑀸𑀭𑁂𑀦, 𑀲𑀁𑀬𑁄𑀚𑀦𑁂 𑀯𑀚𑁆𑀚𑀫𑀧𑀲𑁆𑀲𑀫𑀸𑀦𑀸𑀢𑀺 𑀲𑀁𑀬𑁄𑀚𑀦𑀲𑁆𑀲𑁇 𑀬𑁄 𑀢𑀢𑁆𑀣 𑀙𑀦𑁆𑀤𑀭𑀸𑀕𑁄 𑀢𑀲𑁆𑀲 𑀓𑀺𑀁 𑀧𑀤𑀝𑁆𑀞𑀸𑀦𑀁? 𑀲𑀼𑀔𑀸 𑀯𑁂𑀤𑀦𑀸 𑀤𑁆𑀯𑁂 𑀘 𑀇𑀦𑁆𑀤𑁆𑀭𑀺𑀬𑀸𑀦𑀺—  𑀲𑀼𑀔𑀺𑀦𑁆𑀤𑁆𑀭𑀺𑀬𑀜𑁆𑀘 𑀲𑁄𑀫𑀦𑀲𑁆𑀲𑀺𑀦𑁆𑀤𑁆𑀭𑀺𑀬𑀜𑁆𑀘𑁇 𑀇𑀢𑀺 𑀲𑀼𑀔𑀸𑀬 𑀯𑁂𑀤𑀦𑀸𑀬 𑀕𑀳𑀺𑀢𑀸𑀬 𑀢𑀬𑁄𑀧𑀺 𑀯𑁂𑀤𑀦𑀸 𑀕𑀳𑀺𑀢𑀸 𑀳𑁄𑀦𑁆𑀢𑀺𑁇 𑀯𑁂𑀤𑀦𑀸𑀓𑁆𑀔𑀦𑁆𑀥𑁂 𑀕𑀳𑀺𑀢𑁂 𑀲𑀩𑁆𑀩𑁂 𑀧𑀜𑁆𑀘𑀓𑁆𑀔𑀦𑁆𑀥𑀸 𑀕𑀳𑀺𑀢𑀸 𑀳𑁄𑀦𑁆𑀢𑀺𑁇 𑀭𑀽𑀧𑀲𑀤𑁆𑀤𑀕𑀦𑁆𑀥𑀭𑀲𑀨𑁄𑀝𑁆𑀞𑀩𑁆𑀩𑀸 𑀕𑀳𑀺𑀢𑀸, 𑀯𑀢𑁆𑀣𑀼𑀓𑀸𑀫𑁂𑀲𑀼 𑀕𑀳𑀺𑀢𑁂𑀲𑀼 𑀲𑀩𑁆𑀩𑀸𑀦𑀺 𑀙 𑀩𑀸𑀳𑀺𑀭𑀸𑀦𑀺 𑀆𑀬𑀢𑀦𑀸𑀦𑀺 𑀕𑀳𑀺𑀢𑀸𑀦𑀺 𑀳𑁄𑀦𑁆𑀢𑀺𑁇 𑀅𑀚𑁆𑀛𑀢𑁆𑀢𑀺𑀓𑀩𑀸𑀳𑀺𑀭𑁂𑀲𑀼 𑀆𑀬𑀢𑀦𑁂𑀲𑀼 𑀬𑁄 𑀲𑀢𑁄, 𑀅𑀬𑀁 𑀯𑀼𑀘𑁆𑀘𑀢𑁂 𑀮𑀓𑁆𑀔𑀡𑁄 𑀳𑀸𑀭𑁄, 𑀢𑀢𑁆𑀣 𑀬𑁄 𑀑𑀍𑀆𑀭𑀺𑀓𑀫𑁆𑀳𑀺 𑀓𑀺𑀮𑁂𑀲𑁂 𑀅𑀚𑁆𑀛𑀸𑀯𑀲𑀺𑀢𑁄 𑀲𑀩𑁆𑀩𑀓𑀺𑀮𑁂𑀲𑁂𑀲𑀼 𑀬𑁄 𑀦 𑀢𑀢𑁄 𑀲𑀼𑀔𑀼𑀫𑀢𑀭𑁂𑀲𑀼 𑀦 𑀯𑀻𑀢𑀭𑀸𑀕𑁄 𑀪𑀯𑀢𑀺𑁇 𑀢𑀢𑁆𑀣 𑀩𑀸𑀳𑀺𑀭𑀲𑀁𑀬𑁄𑀚𑀦𑀁 𑀫𑀫𑀦𑁆𑀢𑀺 𑀅𑀚𑁆𑀛𑀢𑁆𑀢𑀲𑀁𑀬𑁄𑀚𑀦𑀁 𑀅𑀳𑀦𑁆𑀢𑀺𑁇 𑀢𑀢𑁆𑀣 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀑𑀖𑀁 𑀢𑀭𑀺𑀢𑀼𑀓𑀸𑀫𑀸 𑀢𑁂 𑀲𑀁𑀬𑁄𑀚𑀦𑀻𑀬𑁂𑀲𑀼 𑀥𑀫𑁆𑀫𑁂𑀲𑀼 𑀆𑀤𑀻𑀦𑀯𑀸𑀦𑀼𑀧𑀲𑁆𑀲𑀺𑀦𑁄 𑀯𑀺𑀳𑀭𑀺𑀲𑁆𑀲𑀦𑁆𑀢𑀻𑀢𑀺 𑀅𑀬𑀫𑁂𑀢𑁆𑀣 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄𑁇 𑀓𑀸𑀫𑁂𑀲𑀼 𑀲𑀢𑁆𑀢𑀸𑀢𑀺 𑀬𑁂𑀲𑀼 𑀘 𑀲𑀢𑁆𑀢𑀸 𑀬𑁂𑀦 𑀘 𑀲𑀢𑁆𑀢𑀸 𑀬𑁂𑀲𑀜𑁆𑀘 𑀲𑀢𑁆𑀢𑀸 𑀅𑀬𑀁 𑀘𑀢𑀼𑀩𑁆𑀩𑀺𑀥𑁄 𑀆𑀓𑀸𑀭𑁄 𑀲𑀩𑁆𑀩𑁂𑀲𑀁 𑀳𑀸𑀭𑀪𑀸𑀕𑀺𑀬𑁄𑁇

(79.)

636\. 𑀢𑀢𑁆𑀣 𑀓𑀢𑀫𑀸𑀦𑀺 𑀢𑀻𑀡𑀺 𑀯𑀺𑀧𑀮𑁆𑀮𑀸𑀲𑀸𑀦𑀺 𑀧𑀤𑀝𑁆𑀞𑀸𑀦𑀸𑀦𑀺 𑀘? 𑀘𑀺𑀢𑁆𑀢𑀯𑀺𑀧𑀮𑁆𑀮𑀸𑀲𑀲𑁆𑀲 𑀤𑀺𑀝𑁆𑀞𑀺𑀯𑀺𑀧𑀮𑁆𑀮𑀸𑀲𑀲𑁆𑀲 𑀲𑀜𑁆𑀜𑀸𑀯𑀺𑀧𑀮𑁆𑀮𑀸𑀲𑀲𑁆𑀲 𑀢𑀬𑁄 𑀯𑀺𑀧𑀮𑁆𑀮𑀸𑀲𑀸 𑀢𑀻𑀡𑀺 𑀅𑀓𑀼𑀲𑀮𑀫𑀽𑀮𑀸𑀦𑀺 𑀧𑀤𑀝𑁆𑀞𑀸𑀦𑀁𑁇 𑀢𑀻𑀡𑀺 𑀅𑀓𑀼𑀲𑀮𑀫𑀽𑀮𑀸𑀦𑀺 𑀳𑀻𑀦𑀧𑁆𑀧𑀡𑀻𑀢𑀓𑀸𑀭𑀺𑀬𑀓𑀫𑁆𑀫𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀘𑀢𑀼𑀦𑁆𑀦𑀜𑁆𑀘 𑀉𑀧𑀸𑀤𑀸𑀦𑀸𑀦𑀁 𑀤𑁄𑀲𑁄 𑀅𑀓𑀼𑀲𑀮𑀫𑀽𑀮𑀁 𑀤𑀺𑀲𑁆𑀲𑀢𑀺𑁇 𑀳𑀻𑀦𑀧𑁆𑀧𑀡𑀻𑀢𑀓𑀸𑀭𑀺𑀬𑀓𑀫𑁆𑀫𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀬𑀣𑀸 𑀫𑀸𑀢𑀼𑀬𑀸 𑀯𑀸 𑀧𑀺𑀢𑀼𑀦𑁄 𑀯𑀸 𑀅𑀜𑁆𑀜𑀢𑀭𑀲𑁆𑀲 𑀯𑀸 𑀧𑀼𑀦 𑀉𑀍𑀆𑀭𑀲𑁆𑀲 𑀪𑀺𑀓𑁆𑀔𑀼𑀦𑁄 𑀅𑀪𑀬𑀁 𑀤𑁂𑀢𑀺𑁇 𑀢𑀢𑁆𑀣 𑀅𑀜𑁆𑀜𑁄 𑀫𑀺𑀘𑁆𑀙𑀸 𑀧𑀝𑀺𑀧𑀚𑁆𑀚𑁂𑀬𑁆𑀬 𑀓𑀸𑀬𑁂𑀦 𑀯𑀸 𑀯𑀸𑀘𑀸𑀬 𑀯𑀸𑁇 𑀢𑀢𑁆𑀣 𑀲𑁄 𑀩𑁆𑀬𑀸𑀧𑀸𑀤𑀫𑀼𑀧𑀸𑀤𑀸𑀬 𑀢𑁂𑀲𑀁 𑀉𑀍𑀆𑀭𑀸𑀦𑀁 𑀭𑀓𑁆𑀔𑀸𑀯𑀭𑀡𑀕𑀼𑀢𑁆𑀢𑀺𑀬𑀸 𑀅𑀦𑀼𑀧𑀸𑀮𑀬𑀦𑁆𑀢𑁄 𑀬𑁄 𑀉𑀍𑀆𑀭𑀸𑀦𑀁 𑀅𑀪𑀬𑀁 𑀤𑁂𑀢𑀺𑁇 𑀢𑁂𑀲𑀁 𑀅𑀪𑀬𑁂 𑀤𑀺𑀦𑁆𑀦𑁂 𑀬𑁄 𑀢𑀢𑁆𑀣 𑀫𑀺𑀘𑁆𑀙𑀸 𑀧𑀝𑀺𑀧𑀚𑁆𑀚𑁂𑀬𑁆𑀬𑁇 𑀢𑀢𑁆𑀣 𑀲𑁄 𑀩𑁆𑀬𑀸𑀧𑀸𑀤𑀁 𑀉𑀧𑀸𑀤𑀸𑀬𑀦𑁆𑀢𑁄 𑀤𑁄𑀲𑀚𑀁 𑀓𑀫𑁆𑀫𑀁 𑀓𑀭𑁄𑀢𑀺𑁇 𑀬𑁄 𑀢𑀢𑁆𑀣 𑀅𑀲𑀸𑀥𑀼 𑀇𑀦𑁆𑀤𑁆𑀭𑀺𑀬𑀸 𑀦𑀻𑀯𑀭𑀡𑀁 𑀬𑀁 𑀢𑁂𑀲𑀁 𑀅𑀪𑀬𑀁 𑀤𑀓𑁆𑀔𑀺𑀡𑀢𑁄 𑀲𑀜𑁆𑀜𑀁 𑀇𑀤𑀁 𑀧𑀡𑀻𑀢𑀁 𑀓𑀸𑀭𑀡𑀁 𑀫𑀬𑀸 𑀧𑀼𑀦 𑀢𑀢𑁆𑀣 𑀫𑀺𑀘𑁆𑀙𑀸𑀧𑀝𑀺𑀧𑀢𑁆𑀢𑀺 𑀅𑀬𑀁 𑀩𑁆𑀬𑀸𑀧𑀸𑀤𑁄 𑀳𑀻𑀦𑀕𑀫𑀺𑀯𑀓𑀫𑁆𑀫𑀁 𑀮𑁄𑀪𑁄 𑀫𑁄𑀳𑁄 𑀘 𑀇𑀫𑀸𑀦𑀺 𑀦𑀻𑀯𑀭𑀡𑀸𑀦𑀺 𑀯𑀘𑀦𑀸𑀦𑀺 𑀢𑀸𑀦𑀺 𑀘𑀢𑁆𑀢𑀸𑀭𑀺 𑀉𑀧𑀸𑀤𑀸𑀦𑀸𑀦𑀺 𑀢𑁂𑀳𑀺 𑀘𑀢𑀽𑀳𑀺 𑀉𑀧𑀸𑀤𑀸𑀦𑁂𑀳𑀺 𑀬𑁄 𑀲𑁄 𑀉𑀧𑀸𑀤𑀸𑀦𑁄 𑀇𑀢𑁆𑀣𑀻 𑀯𑀸 𑀧𑀼𑀭𑀺𑀲𑁄 𑀯𑀸 𑀢𑁂𑀲𑀁 𑀧𑀜𑁆𑀘𑀓𑁆𑀔𑀦𑁆𑀥𑀸𑀦𑀁 𑀢𑁂𑀬𑁂𑀯 𑀉𑀧𑀸𑀤𑀸𑀦𑁄 𑀲𑀫𑀼𑀤𑀬𑁄 𑀇𑀤𑀁 𑀤𑀼𑀓𑁆𑀔𑀜𑁆𑀘 𑀲𑀫𑀼𑀤𑀬𑁄 𑀘 𑀲𑁄𑀬𑁂𑀯 𑀤𑁂𑀲𑀦𑀸𑀳𑀸𑀭𑁄𑁇

637\. 𑀢𑀢𑁆𑀣 𑀓𑀸𑀫𑁂𑀲𑀼 𑀬𑁂 𑀦 𑀧𑀚𑁆𑀚𑀦𑁆𑀢𑀺, 𑀢𑁂 𑀆𑀤𑀻𑀦𑀯𑀸𑀦𑀼𑀧𑀲𑁆𑀲𑀦𑀸𑀬 𑀧𑀚𑁆𑀚𑀦𑁆𑀢𑀺𑁇 𑀇𑀢𑀺𑀲𑁆𑀲𑀸 𑀓𑀸𑀫𑀥𑀸𑀢𑀼𑀬𑀸 𑀦𑀺𑀓𑁆𑀔𑀫𑀺𑀢𑀼𑀓𑀸𑀫𑀢𑀸, 𑀅𑀬𑀁 𑀯𑀼𑀘𑁆𑀘𑀢𑀺 𑀦𑁂𑀓𑁆𑀔𑀫𑁆𑀫𑀘𑁆𑀙𑀦𑁆𑀤𑁄𑁇 𑀬𑁄 𑀢𑀢𑁆𑀣 𑀅𑀦𑀪𑀺𑀲𑀗𑁆𑀔𑀸𑀭𑀸𑀦𑀁 𑀓𑀺𑀜𑁆𑀘𑀺 𑀯𑀺𑀲𑁄𑀥𑁂𑀢𑀺 𑀢𑀲𑁆𑀲 𑀥𑀸𑀯𑀭𑀸 𑀯𑀸, 𑀅𑀬𑀁 𑀅𑀩𑁆𑀬𑀸𑀧𑀸𑀤𑀘𑁆𑀙𑀦𑁆𑀤𑁄𑁇 𑀓𑀺𑀜𑁆𑀘𑀺 𑀯𑀺𑀳𑀺𑀁𑀲𑀢𑀺, 𑀅𑀬𑀁 𑀯𑀺𑀳𑀺𑀁𑀲𑀸𑀙𑀦𑁆𑀤𑁄𑁇 𑀇𑀢𑀺 𑀦𑁂𑀓𑁆𑀔𑀫𑁆𑀫𑀸𑀪𑀺𑀦𑀻𑀳𑀢𑀸 𑀢𑀬𑁄 𑀙𑀦𑁆𑀤𑀸—  𑀦𑁂𑀓𑁆𑀔𑀫𑁆𑀫𑀘𑁆𑀙𑀦𑁆𑀤𑁄 𑀅𑀩𑁆𑀬𑀸𑀧𑀸𑀤𑀘𑁆𑀙𑀦𑁆𑀤𑁄 𑀅𑀯𑀺𑀳𑀺𑀁𑀲𑀸𑀙𑀦𑁆𑀤𑁄𑁇 𑀢𑀢𑁆𑀣 𑀦𑁂𑀓𑁆𑀔𑀫𑁆𑀫𑀘𑁆𑀙𑀦𑁆𑀤𑁄 𑀅𑀮𑁄𑀪𑁄; 𑀅𑀩𑁆𑀬𑀸𑀧𑀸𑀤𑀘𑁆𑀙𑀦𑁆𑀤𑁄 𑀅𑀤𑁄𑀲𑁄; 𑀅𑀯𑀺𑀳𑀺𑀁𑀲𑀸𑀙𑀦𑁆𑀤𑁄 𑀅𑀫𑁄𑀳𑁄𑁇 𑀇𑀫𑀸𑀦𑀺 𑀢𑀻𑀡𑀺 𑀓𑀼𑀲𑀮𑀫𑀽𑀮𑀸𑀦𑀺 𑀅𑀝𑁆𑀞𑀲𑀼 𑀲𑀫𑁆𑀧𑀢𑁆𑀢𑁂𑀲𑀼 𑀧𑀭𑀳𑀺𑀢𑀸𑀦𑀺, 𑀢𑁂𑀲𑀁𑀬𑁂𑀯 𑀘𑀢𑀼𑀦𑁆𑀦𑀁 𑀉𑀧𑀸𑀤𑀸𑀦𑀸𑀦𑀁 𑀦𑀺𑀭𑁄𑀥𑀸𑀬 𑀲𑀁𑀯𑀢𑁆𑀢𑀦𑁆𑀢𑀺𑁇 𑀲𑀘𑁂 𑀯𑀸 𑀧𑀼𑀦 𑀓𑀫𑁆𑀫𑀁 𑀓𑀭𑁂𑀬𑁆𑀬 𑀓𑀡𑁆𑀳𑀁 𑀯𑀸 𑀲𑀼𑀓𑁆𑀓𑀁 𑀯𑀸 𑀢𑀲𑁆𑀲 𑀯𑀺𑀧𑀸𑀓𑀳𑀸𑀦𑀸𑀬 𑀲𑀁𑀯𑀢𑁆𑀢𑀦𑁆𑀢𑀺𑁇 𑀇𑀤𑀁 𑀓𑀫𑁆𑀫𑀁 𑀅𑀓𑀡𑁆𑀳𑀁 𑀅𑀲𑀼𑀓𑁆𑀓𑀁 𑀓𑀫𑁆𑀫𑀓𑁆𑀔𑀬𑀸𑀬 𑀲𑀁𑀯𑀢𑁆𑀢𑀢𑀺𑁇 𑀢𑀢𑁆𑀣 𑀬𑁄 𑀢𑀺𑀡𑁆𑀡𑀁 𑀅𑀓𑀼𑀲𑀮𑀫𑀽𑀮𑀸𑀦𑀁 𑀦𑀺𑀭𑁄𑀥𑁄, 𑀅𑀬𑀁 𑀦𑀺𑀭𑁄𑀥𑁄𑁇 𑀲𑁄𑀬𑁂𑀯 𑀫𑀕𑁆𑀕𑁄 𑀢𑀢𑁆𑀣 𑀧𑀝𑀺𑀧𑀤𑀸𑀦𑀺 𑀇𑀫𑀸𑀦𑀺 𑀤𑁆𑀯𑁂 𑀲𑀘𑁆𑀘𑀸𑀦𑀺 𑀇𑀫𑀸𑀦𑀺 𑀘𑀢𑁆𑀢𑀸𑀭𑀺 𑀲𑀘𑁆𑀘𑀸𑀦𑀺 𑀆𑀯𑀝𑁆𑀝𑁄 𑀳𑀸𑀭𑁄𑁇

638\. 𑀓𑀸𑀫𑁂𑀲𑀼 𑀲𑀢𑁆𑀢𑀸𑀢𑀺 𑀬𑁂 𑀲𑁂𑀓𑁆𑀔𑀸, 𑀢𑁂 𑀏𑀓𑁂𑀦𑁂𑀯𑀸𑀓𑀸𑀭𑁂𑀦 𑀲𑀢𑁆𑀢𑀸𑁇 𑀬𑁂 𑀧𑀼𑀣𑀼𑀚𑁆𑀚𑀦𑀸, 𑀢𑁂 𑀤𑁆𑀯𑀻𑀳𑀸𑀓𑀸𑀭𑁂𑀳𑀺 𑀲𑀢𑁆𑀢𑀸, 𑀢𑀲𑁆𑀲𑀸𑀬𑀁 𑀧𑀜𑁆𑀳𑁄 𑀯𑀺𑀪𑀚𑁆𑀚𑀩𑁆𑀬𑀸𑀓𑀭𑀡𑀻𑀬𑁄 𑀯𑀢𑁆𑀢𑀩𑁆𑀩𑁄𑁇 𑀓𑀺𑀜𑁆𑀘𑀸𑀧𑀺 𑀲𑁄𑀢𑀸𑀧𑀦𑁆𑀦𑁄 𑀧𑀝𑀺𑀲𑁂𑀯𑀦𑀸𑀬, 𑀦𑁄 𑀘 𑀔𑁄 𑀅𑀪𑀺𑀦𑀺𑀯𑁂𑀲𑁂 𑀲𑀢𑁆𑀢𑁄 𑀬𑁄 𑀳𑀺 𑀅𑀧𑀘𑀬𑀸𑀬 𑀧𑀤𑀳𑀢𑀺, 𑀦 𑀉𑀧𑀘𑀬𑀸𑀬𑁇 𑀲𑁂𑀓𑁆𑀔𑁄 𑀳𑀺 𑀓𑀺𑀮𑁂𑀲𑀯𑀲𑁂𑀦 𑀓𑀸𑀫𑁂 𑀧𑀝𑀺𑀲𑁂𑀯𑀢𑀺𑁇 𑀧𑀼𑀣𑀼𑀚𑁆𑀚𑀦𑁄 𑀧𑀦 𑀓𑀺𑀮𑁂𑀲𑀲𑀫𑀼𑀝𑁆𑀞𑀸𑀦𑀸𑀬 𑀓𑀸𑀫𑁂 𑀧𑀝𑀺𑀲𑁂𑀯𑀢𑀺𑁇 𑀢𑀢𑁆𑀣 𑀓𑀸𑀫𑁂𑀲𑀼 𑀲𑀢𑁆𑀢𑀸𑀦𑀁 𑀘𑀢𑀼𑀑𑀖𑀁 𑀢𑀭𑀺𑀲𑁆𑀲𑀢𑀻𑀢𑀺 𑀯𑀺𑀪𑀚𑁆𑀚𑀩𑁆𑀬𑀸𑀓𑀭𑀡𑀻𑀬𑁄, 𑀅𑀬𑀁 𑀯𑀺𑀪𑀢𑁆𑀢𑀺𑁇

(80.)

639\. 𑀧𑀭𑀺𑀯𑀢𑁆𑀢𑀦𑁄𑀢𑀺 𑀓𑀸𑀫𑁂 𑀬𑁂 𑀦𑁂𑀯 𑀲𑀚𑁆𑀚𑀦𑁆𑀢𑀺 𑀦 𑀘 𑀲𑀁𑀬𑁄𑀚𑀦𑁂𑀳𑀺 𑀲𑀁𑀬𑀼𑀢𑁆𑀢𑀸, 𑀢𑁂 𑀑𑀖𑀁 𑀢𑀭𑀺𑀲𑁆𑀲𑀦𑁆𑀢𑀺 𑀯𑀺𑀧𑀼𑀮𑀁 𑀫𑀳𑀦𑁆𑀢𑀦𑁆𑀢𑀺𑁇 𑀅𑀬𑀁 𑀲𑀼𑀢𑁆𑀢𑀲𑁆𑀲 𑀧𑀝𑀺𑀧𑀓𑁆𑀔𑁄𑁇

640\. 𑀯𑁂𑀯𑀘𑀦𑀦𑁆𑀢𑀺 𑀬𑁄 𑀓𑀸𑀫𑁂𑀲𑀼 𑀲𑀢𑁆𑀢𑁄 𑀬𑁄 𑀘 𑀢𑀢𑁆𑀣 𑀓𑀸𑀫𑀸𑀦𑀁 𑀕𑀼𑀡𑁄, 𑀢𑀢𑁆𑀣 𑀯𑀺𑀲𑁄 𑀲𑀢𑁆𑀢𑁄𑁇 𑀬𑁂𑀧𑀺 𑀓𑀸𑀫𑀸𑀦𑀁 𑀆𑀳𑀸𑀭𑀸 𑀥𑀫𑁆𑀫𑀸, 𑀢𑀢𑁆𑀣 𑀯𑀺𑀲𑁄 𑀲𑀢𑁆𑀢𑁄𑁇 𑀢𑀢𑁆𑀣𑀺𑀫𑀁 𑀓𑀸𑀫𑀸𑀦𑀁 𑀯𑁂𑀯𑀘𑀦𑀁 𑀧𑀸𑀓𑁄 𑀭𑀚𑁄 𑀲𑀮𑁆𑀮𑀁 𑀕𑀡𑁆𑀟𑁄 𑀈𑀢𑀺 𑀉𑀧𑀤𑁆𑀤𑀯𑁄𑀢𑀺𑁇 𑀬𑀸𑀦𑀺 𑀯𑀸 𑀧𑀦 𑀅𑀜𑁆𑀜𑀸𑀦𑀺 𑀯𑁂𑀯𑀘𑀦𑀸𑀦𑀺 𑀢𑀢𑁆𑀣 𑀯𑀺𑀲𑁄 𑀲𑀢𑁆𑀢𑁄𑀢𑀺 𑀯𑁂𑀯𑀘𑀦𑀁𑁇 𑀲𑀢𑁆𑀢𑁄 𑀩𑀦𑁆𑀥𑁄 𑀫𑀼𑀘𑁆𑀙𑀺𑀢𑁄 𑀕𑀥𑀺𑀢𑁄 𑀅𑀚𑁆𑀛𑁄𑀲𑀺𑀢𑁄 𑀓𑀸𑀫𑁂 𑀅𑀚𑁆𑀛𑀸𑀧𑀦𑁆𑀦𑀸 𑀧𑀭𑀺𑀫𑀼𑀢𑁆𑀢𑁄 𑀢𑀩𑁆𑀩𑀳𑀼𑀮𑀯𑀺𑀳𑀸𑀭𑀻𑀢𑀺𑁇 𑀬𑀸𑀦𑀺 𑀯𑀸 𑀧𑀦 𑀅𑀜𑁆𑀜𑀸𑀦𑀺 𑀯𑁂𑀯𑀘𑀦𑀸𑀦𑀺, 𑀅𑀬𑀁 𑀯𑁂𑀯𑀘𑀦𑁄 𑀦𑀸𑀫𑁇 𑀓𑀸𑀫𑀧𑁆𑀧𑀘𑀸𑀭𑀧𑀜𑁆𑀜𑀢𑁆𑀢𑀺𑀬𑀸 𑀓𑀺𑀮𑁂𑀲𑀕𑁄𑀘𑀭𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸 𑀘𑀺𑀢𑁆𑀢𑀦𑁆𑀢𑀺 𑀯𑁂𑀯𑀘𑀦𑀁𑁇 𑀲𑀢𑁆𑀢𑁄 𑀢𑀩𑁆𑀩𑀳𑀼𑀮𑀯𑀺𑀳𑀸𑀭𑀻𑀢𑀺 𑀬𑀸𑀦𑀺 𑀯𑀸 𑀧𑀦 𑀅𑀜𑁆𑀜𑀸𑀦𑀺𑁇 𑀇𑀫𑁂 𑀓𑀸𑀫𑀧𑁆𑀧𑀘𑀸𑀭𑀧𑀜𑁆𑀜𑀢𑁆𑀢𑀺𑀬𑀸 𑀓𑀺𑀮𑁂𑀲𑀕𑁄𑀘𑀭𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸, 𑀩𑀻𑀚𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸, 𑀲𑀗𑁆𑀔𑀸𑀭𑀸 𑀲𑀁𑀬𑁄𑀚𑀦𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸, 𑀉𑀧𑀸𑀤𑀸𑀦𑀁 𑀳𑁂𑀢𑀼𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁, 𑀧𑀼𑀕𑁆𑀕𑀮𑁄 𑀧𑀼𑀣𑀼𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑁄𑁇

641\. 𑀑𑀢𑀭𑀡𑁄𑀢𑀺 𑀇𑀫𑀸𑀬 𑀧𑀝𑀺𑀘𑁆𑀘𑀲𑀫𑀼𑀧𑁆𑀧𑀸𑀤𑁄 𑀤𑀼𑀓𑁆𑀔𑀜𑁆𑀘 𑀲𑀫𑀼𑀤𑀬𑁄 𑀘𑁇 𑀬𑁂 𑀓𑀺𑀮𑁂𑀲𑀸 𑀬𑁂 𑀲𑀗𑁆𑀔𑀸𑀭𑀸 𑀲𑀁𑀬𑁄𑀚𑀦𑀸𑀦𑀺 𑀘 𑀧𑀜𑁆𑀘𑀲𑀼 𑀔𑀦𑁆𑀥𑁂𑀲𑀼 𑀲𑀗𑁆𑀔𑀸𑀭𑀓𑁆𑀔𑀦𑁆𑀥𑁄 𑀥𑀫𑁆𑀫𑀸𑀬𑀢𑀦𑁂𑀲𑀼 𑀅𑀓𑀼𑀲𑀮𑀸 𑀥𑀫𑁆𑀫𑀸𑀬𑀢𑀦𑀸𑀦𑀺 𑀇𑀦𑁆𑀤𑁆𑀭𑀺𑀬𑁂𑀲𑀼 𑀲𑀼𑀔𑀺𑀦𑁆𑀤𑁆𑀭𑀺𑀬𑀜𑁆𑀘, 𑀲𑁄𑀫𑀦𑀲𑁆𑀲𑀺𑀦𑁆𑀤𑁆𑀭𑀺𑀬𑀜𑁆𑀘, 𑀅𑀬𑀁 𑀇𑀦𑁆𑀤𑁆𑀭𑀺𑀬𑁄𑀢𑀭𑀡𑁄𑁇

642\. 𑀲𑁄𑀥𑀦𑁄𑀢𑀺 𑀏𑀢𑁆𑀢𑀓𑁄𑁇 𑀏𑀲𑁂𑀯 𑀆𑀭𑀫𑁆𑀪𑁄 𑀦𑀺𑀤𑁆𑀤𑀺𑀲𑀺𑀢𑀩𑁆𑀩𑁄 𑀲𑀼𑀢𑁆𑀢𑀢𑁆𑀣𑁄𑁇

643\. 𑀅𑀥𑀺𑀝𑁆𑀞𑀸𑀦𑁄𑀢𑀺 𑀇𑀫𑁂 𑀥𑀫𑁆𑀫𑀸 𑀅𑀢𑁆𑀣𑀺 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸 𑀅𑀢𑁆𑀣𑀺 𑀯𑁂𑀫𑀢𑁆𑀢𑀢𑀸𑀬𑁇 𑀬𑁂 𑀲𑀜𑁆𑀜𑀸 𑀩𑀸𑀳𑀺𑀭𑁄 𑀓𑀸𑀫𑁂, 𑀢𑁂 𑀯𑁂𑀫𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸𑁇 𑀧𑀜𑁆𑀘𑀲𑀼 𑀓𑀸𑀫𑀕𑀼𑀡𑁂𑀲𑀼 𑀲𑀢𑁆𑀢𑀸𑀢𑀺 𑀧𑀭𑀺𑀬𑀼𑀝𑁆𑀞𑀸𑀦𑀯𑀺𑀧𑀮𑁆𑀮𑀸𑀲𑀸 𑀯𑁂𑀫𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸 𑀑𑀖𑀁 𑀢𑀭𑁂𑀬𑁆𑀬𑀼𑀁𑁇 𑀯𑀺𑀧𑀼𑀮𑀁 𑀫𑀳𑀦𑁆𑀢𑀦𑁆𑀢𑀺 𑀅𑀯𑀺𑀚𑁆𑀚𑀸 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸𑁇

644\. 𑀧𑀭𑀺𑀓𑁆𑀔𑀸𑀭𑁄𑀢𑀺 𑀢𑀲𑁆𑀲 𑀓𑁄 𑀳𑁂𑀢𑀼 𑀓𑁄 𑀧𑀘𑁆𑀘𑀬𑁄? 𑀆𑀭𑀫𑁆𑀫𑀡𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄𑁇 𑀅𑀬𑁄𑀦𑀺𑀲𑁄 𑀘 𑀫𑀦𑀲𑀺𑀓𑀸𑀭𑁄 𑀲𑀦𑁆𑀦𑀺𑀲𑁆𑀲𑀬𑀲𑁆𑀲 𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄𑁇 𑀅𑀯𑀺𑀚𑁆𑀚𑀸 𑀲𑀫𑀦𑀦𑁆𑀢𑀭𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄𑁇 𑀭𑀸𑀕𑀸𑀦𑀼𑀲𑀬𑁄 𑀳𑁂𑀢𑀼𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄𑁇 𑀅𑀬𑀁 𑀳𑁂𑀢𑀼, 𑀅𑀬𑀁 𑀧𑀘𑁆𑀘𑀬𑁄𑁇

645\. 𑀲𑀫𑀸𑀭𑁄𑀧𑀦𑁄 𑀧𑀘𑁆𑀘𑀬𑁄𑀢𑀺 𑀬𑁂 𑀓𑀸𑀫𑁂𑀲𑀼 𑀲𑀢𑁆𑀢𑀸 𑀲𑀼𑀕𑀢𑀸 𑀲𑀼𑀭𑀽𑀧𑀸𑀢𑀺 𑀅𑀬𑀁 𑀓𑀸𑀫𑀥𑀸𑀢𑀼𑀬𑀸 𑀙𑀦𑁆𑀤𑁄 𑀭𑀸𑀕𑁄 𑀢𑁂 𑀅𑀧𑀼𑀜𑁆𑀜𑀫𑀬𑀸 𑀲𑀗𑁆𑀔𑀸𑀭𑀸𑁇 𑀢𑁂 𑀓𑀺𑀁 𑀧𑀘𑁆𑀘𑀬𑀸? 𑀅𑀯𑀺𑀚𑁆𑀚𑀸 𑀧𑀘𑁆𑀘𑀬𑀸𑁇 𑀢𑁂 𑀓𑀺𑀲𑁆𑀲 𑀧𑀘𑁆𑀘𑀬𑀸? 𑀯𑀺𑀜𑁆𑀜𑀸𑀡𑀲𑁆𑀲 𑀧𑀘𑁆𑀘𑀬𑀸𑁇 𑀇𑀢𑀺 𑀅𑀯𑀺𑀚𑁆𑀚𑀸𑀧𑀘𑁆𑀘𑀬𑀸 𑀲𑀗𑁆𑀔𑀸𑀭𑀸𑁇 𑀲𑀗𑁆𑀔𑀸𑀭𑀧𑀘𑁆𑀘𑀬𑀸 𑀯𑀺𑀜𑁆𑀜𑀸𑀡𑀁 𑀬𑀸𑀯 𑀚𑀭𑀸𑀫𑀭𑀡𑀁 𑀏𑀯𑀫𑁂𑀢𑀲𑁆𑀲 𑀓𑁂𑀯𑀮𑀲𑁆𑀲 𑀫𑀳𑀢𑁄 𑀤𑀼𑀓𑁆𑀔𑀓𑁆𑀔𑀦𑁆𑀥𑀲𑁆𑀲 𑀲𑀫𑀼𑀤𑀬𑁄 𑀳𑁄𑀢𑀺 𑀏𑀓𑀁 𑀲𑀼𑀢𑁆𑀢𑀁 𑀕𑀢𑀁𑁇 𑀧𑀜𑁆𑀘𑀦𑀻𑀯𑀭𑀡𑀺𑀓𑀁 𑀲𑀼𑀢𑁆𑀢𑀁 𑀓𑀸𑀢𑀩𑁆𑀩𑀁𑁇

(81.)

646\. 𑀢𑀢𑁆𑀣 𑀓𑀢𑀫𑁄 𑀤𑁂𑀲𑀦𑀸𑀳𑀸𑀭𑁄 𑀦𑀸𑀫? 𑀬𑀸 𑀘 𑀅𑀪𑀺𑀚𑁆𑀛𑀸 𑀬𑁄 𑀘 𑀩𑁆𑀬𑀸𑀧𑀸𑀤𑁄 𑀬𑀜𑁆𑀘 𑀉𑀤𑁆𑀥𑀘𑁆𑀘𑀁, 𑀅𑀬𑀁 𑀢𑀡𑁆𑀳𑀸𑁇 𑀬𑀜𑁆𑀘 𑀣𑀺𑀦𑀫𑀺𑀤𑁆𑀥𑀁, 𑀬𑀜𑁆𑀘 𑀓𑀼𑀓𑁆𑀓𑀼𑀘𑁆𑀘𑀁 𑀬𑀸 𑀘 𑀯𑀺𑀘𑀺𑀓𑀺𑀘𑁆𑀙𑀸, 𑀅𑀬𑀁 𑀤𑀺𑀝𑁆𑀞𑀺𑁇 𑀬𑀸 𑀧𑀦 𑀓𑀸𑀬𑀲𑁆𑀲 𑀅𑀓𑀫𑁆𑀫𑀦𑀺𑀬𑀢𑀸 𑀓𑀺𑀜𑁆𑀘𑀸𑀧𑀺 𑀢𑀁 𑀫𑀺𑀤𑁆𑀥𑀁 𑀦𑁄 𑀢𑀼 𑀲𑀪𑀸𑀯𑀓𑀺𑀮𑁂𑀲𑀢𑀸𑀬 𑀓𑀺𑀮𑁂𑀲𑁄, 𑀇𑀢𑀺 𑀬𑀸 𑀘 𑀘𑀺𑀢𑁆𑀢𑀲𑀮𑁆𑀮𑀻𑀬𑀦𑀸 𑀬𑀸 𑀘 𑀓𑀸𑀬𑀸𑀓𑀫𑁆𑀫𑀦𑀺𑀬𑀢𑀸, 𑀅𑀬𑀁 𑀧𑀓𑁆𑀔𑁄𑀧𑀓𑀺𑀮𑁂𑀲𑁄 𑀦 𑀢𑀼 𑀲𑀪𑀸𑀯𑀓𑀺𑀮𑁂𑀲𑁄𑁇 𑀢𑀢𑁆𑀣 𑀅𑀢𑁆𑀢𑀲𑀜𑁆𑀜𑀸𑀦𑀼𑀧𑀘𑀺𑀢𑁆𑀢𑀁 𑀓𑀺𑀮𑀫𑀣𑁄 𑀓𑀼𑀓𑁆𑀓𑀼𑀘𑁆𑀘𑀸𑀦𑀼𑀧𑀘𑀺𑀢𑁆𑀢𑀁 𑀣𑀺𑀦𑀁 𑀬𑀸 𑀘𑀺𑀢𑁆𑀢𑀲𑁆𑀲 𑀮𑀻𑀬𑀦𑀸, 𑀇𑀢𑀺 𑀇𑀫𑁂 𑀧𑀜𑁆𑀘 𑀦𑀻𑀯𑀭𑀡𑀸 𑀘𑀢𑁆𑀢𑀸𑀭𑀺 𑀦𑀻𑀯𑀭𑀡𑀸𑀦𑀺 𑀲𑀪𑀸𑀯𑀓𑀺𑀮𑁂𑀲𑀸 𑀣𑀺𑀦𑀫𑀺𑀤𑁆𑀥𑀁 𑀦𑀻𑀯𑀭𑀡𑀧𑀓𑁆𑀔𑁄𑀧𑀓𑀺𑀮𑁂𑀲𑁄𑁇 𑀬𑀣𑀸 𑀘𑀢𑁆𑀢𑀸𑀭𑁄 𑀆𑀲𑀯𑀸 𑀲𑀪𑀸𑀯𑀆𑀲𑀯𑀢𑀸𑀬 𑀆𑀲𑀯𑀸 𑀦𑁄 𑀢𑀼 𑀘𑀺𑀢𑁆𑀢𑀲𑀸𑀲𑀯𑀢𑀸𑀬 𑀆𑀲𑀯𑀸𑁇 𑀲𑀪𑀸𑀯𑀢𑀸𑀬 𑀆𑀲𑀯𑀸𑁇 𑀧𑀓𑁆𑀔𑁂 𑀆𑀲𑀯𑀢𑀸𑀬 𑀆𑀲𑀯𑀸𑁇 𑀅𑀣 𑀧𑀦𑀸𑀳 𑀲𑀼𑀢𑁆𑀢𑀦𑁆𑀢𑀁 𑀬𑁂𑀦 𑀢𑁂 𑀲𑀫𑁆𑀧𑀬𑀼𑀢𑁆𑀢𑀸 𑀯𑀸 𑀯𑀺𑀧𑁆𑀧𑀬𑀼𑀢𑁆𑀢𑀸 𑀯𑀸 𑀆𑀲𑀯𑀸, 𑀢𑁂𑀬𑁂𑀯 𑀏𑀢𑁂 𑀯𑀢𑁆𑀢𑀩𑁆𑀩𑀸 𑀲𑀸𑀲𑀯𑀸 𑀯𑀸 𑀅𑀦𑀸𑀲𑀯𑀸 𑀯𑀸𑁇 (𑁧)

647\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄𑁇 𑀅𑀪𑀺𑀚𑁆𑀛𑀸 𑀓𑀸𑀫𑀢𑀡𑁆𑀳𑀸 𑀭𑀽𑀧𑀢𑀡𑁆𑀳𑀸 𑀪𑀯𑀢𑀡𑁆𑀳𑀸𑁇 𑀬𑀁 𑀯𑀸 𑀧𑀦 𑀓𑀺𑀜𑁆𑀘𑀺 𑀅𑀚𑁆𑀛𑁄𑀲𑀸𑀦𑀕𑀢𑀁 𑀲𑀸𑀲𑀯𑀸 𑀅𑀪𑀺𑀚𑁆𑀛𑀺𑀢𑀲𑁆𑀲 𑀫𑁂𑀢𑁆𑀢𑀸𑀦𑀼𑀧𑀲𑁆𑀲𑀺𑀬 𑀬𑁄 𑀅𑀦𑀢𑁆𑀣𑀁 𑀘𑀭𑀢𑀺𑁇 𑀢𑀢𑁆𑀣 𑀬𑁄 𑀩𑁆𑀬𑀸𑀧𑀸𑀤𑀁 𑀉𑀧𑁆𑀧𑀸𑀤𑁂𑀢𑀺, 𑀅𑀘𑀭𑀺 𑀘𑀭𑀺𑀲𑁆𑀲𑀢𑀻𑀢𑀺𑁇 𑀏𑀯𑀁 𑀦𑀯 𑀆𑀖𑀸𑀢𑀯𑀢𑁆𑀣𑀽𑀦𑀺 𑀓𑀢𑁆𑀢𑀩𑁆𑀩𑀸𑀦𑀺, 𑀢𑀲𑁆𑀲𑁂𑀯𑀁 𑀩𑁆𑀬𑀸𑀧𑀸𑀤𑀸𑀦𑀼𑀧𑀲𑁆𑀲𑀺𑀲𑁆𑀲 𑀓𑀺𑀮𑁂𑀲𑁄 𑀬𑁄 𑀧𑀭𑀺𑀤𑀸𑀳𑁄 𑀓𑀸𑀬𑀓𑀺𑀮𑀫𑀣𑁄 𑀅𑀓𑀫𑁆𑀫𑀦𑀺𑀬𑀢𑀸 𑀫𑀺𑀤𑁆𑀥𑀁𑁇 𑀘𑀺𑀢𑁆𑀢𑀸𑀦𑀼𑀧𑀲𑁆𑀲𑀺𑀲𑁆𑀲 𑀧𑀝𑀺𑀖𑀸𑀢𑁂𑀦 𑀔𑀺𑀬𑀦𑀸, 𑀇𑀤𑀁 𑀣𑀺𑀦𑀫𑀺𑀤𑁆𑀥𑀁𑁇 𑀢𑀢𑁆𑀣 𑀅𑀥𑀺𑀓𑀭𑀡𑀅𑀯𑀽𑀧𑀲𑀫𑁄, 𑀇𑀤𑀁 𑀉𑀤𑁆𑀥𑀘𑁆𑀘𑀁𑁇 𑀬𑀁 𑀓𑀺𑀁 𑀓𑀲𑀣𑀫𑀻𑀢𑀺 𑀇𑀤𑀁 𑀓𑀼𑀓𑁆𑀓𑀼𑀘𑁆𑀘𑀁𑁇 𑀬𑀁 𑀬𑀣𑀸 𑀇𑀤𑀁 𑀲𑀦𑁆𑀢𑀻𑀭𑀡𑀁, 𑀅𑀬𑀁 𑀯𑀺𑀘𑀺𑀓𑀺𑀘𑁆𑀙𑀸𑁇 𑀢𑀢𑁆𑀣 𑀅𑀯𑀺𑀚𑁆𑀚𑀸 𑀘 𑀢𑀡𑁆𑀳𑀸 𑀘 𑀅𑀢𑁆𑀣𑀺, 𑀇𑀤𑀁 𑀧𑀭𑀺𑀬𑀼𑀝𑁆𑀞𑀸𑀦𑀁𑁇 𑀆𑀯𑀭𑀡𑀁 𑀦𑀻𑀯𑀭𑀡𑀁 𑀙𑀤𑀦𑀁 𑀉𑀧𑀓𑁆𑀓𑀺𑀮𑁂𑀲𑁄 𑀘 𑀅𑀢𑁆𑀣𑀺, 𑀇𑀤𑀁 𑀓𑀸𑀫𑀘𑁆𑀙𑀦𑁆𑀤𑁄 𑀓𑀸𑀫𑀭𑀸𑀕𑀧𑀭𑀺𑀬𑀼𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀩𑁆𑀬𑀸𑀧𑀸𑀤𑁄 𑀩𑁆𑀬𑀸𑀧𑀸𑀤𑀧𑀭𑀺𑀬𑀼𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀣𑀺𑀦𑀫𑀺𑀤𑁆𑀥𑀁 𑀣𑀺𑀦𑀫𑀺𑀤𑁆𑀥𑀧𑀭𑀺𑀬𑀼𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀉𑀤𑁆𑀥𑀘𑁆𑀘𑀓𑀼𑀓𑁆𑀓𑀼𑀘𑁆𑀘𑀁 𑀅𑀯𑀺𑀚𑁆𑀚𑀸𑀧𑀭𑀺𑀬𑀼𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀯𑀺𑀘𑀺𑀓𑀺𑀘𑁆𑀙𑀸 𑀯𑀺𑀘𑀺𑀓𑀺𑀘𑁆𑀙𑀸𑀧𑀭𑀺𑀬𑀼𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀓𑀸𑀫𑀭𑀸𑀕𑀧𑀭𑀺𑀬𑀼𑀝𑁆𑀞𑀸𑀦𑀁 𑀅𑀦𑀼𑀲𑀬𑀲𑀁𑀬𑁄𑀚𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀩𑁆𑀬𑀸𑀧𑀸𑀤𑀧𑀭𑀺𑀬𑀼𑀝𑁆𑀞𑀸𑀦𑀁 𑀧𑀝𑀺𑀖𑀲𑀁𑀬𑁄𑀚𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀣𑀺𑀦𑀫𑀺𑀤𑁆𑀥𑀧𑀭𑀺𑀬𑀼𑀝𑁆𑀞𑀸𑀦𑀁 𑀫𑀸𑀦𑀲𑀁𑀬𑁄𑀚𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀅𑀯𑀺𑀚𑁆𑀚𑀸𑀧𑀭𑀺𑀬𑀼𑀝𑁆𑀞𑀸𑀦𑀜𑁆𑀘 𑀯𑀺𑀘𑀺𑀓𑀺𑀘𑁆𑀙𑀸𑀧𑀭𑀺𑀬𑀼𑀝𑁆𑀞𑀸𑀦𑀜𑁆𑀘 𑀤𑀺𑀝𑁆𑀞𑀺𑀲𑀁𑀬𑁄𑀚𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 (𑁨)

648\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄 𑀳𑀸𑀭𑁄? 𑀓𑀸𑀫𑀭𑀸𑀕𑀧𑀭𑀺𑀬𑀼𑀝𑁆𑀞𑀸𑀦𑁂 𑀯𑀼𑀢𑁆𑀢𑁂 𑀲𑀩𑁆𑀩𑀸𑀦𑀺 𑀧𑀭𑀺𑀬𑀼𑀝𑁆𑀞𑀸𑀦𑀸𑀦𑀺 𑀯𑀼𑀢𑁆𑀢𑀸𑀦𑀺 𑀳𑁄𑀦𑁆𑀢𑀻𑀢𑀺𑁇 𑀲𑀁𑀬𑁄𑀚𑀦𑁂𑀲𑀼 𑀯𑀼𑀢𑁆𑀢𑁂𑀲𑀼 𑀲𑀩𑁆𑀩𑀲𑀁𑀬𑁄𑀚𑀦𑀸𑀦𑀺 𑀯𑀼𑀢𑁆𑀢𑀸𑀦𑀺 𑀳𑁄𑀦𑁆𑀢𑀺𑁇 𑀅𑀬𑀁 𑀮𑀓𑁆𑀔𑀡𑁄 𑀳𑀸𑀭𑁄𑁇 (𑁩)

(82.)

649\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀬𑁂 𑀇𑀫𑁂 𑀧𑀜𑁆𑀘 𑀦𑀻𑀯𑀭𑀡𑀸 𑀛𑀸𑀦𑀧𑀝𑀺𑀧𑀓𑁆𑀔𑁄 𑀲𑁄 𑀤𑀼𑀓𑁆𑀔𑀲𑀫𑀼𑀤𑀬𑁄𑁇 𑀬𑀁 𑀨𑀮𑀁, 𑀇𑀤𑀁 𑀤𑀼𑀓𑁆𑀔𑀁𑁇 𑀢𑀢𑁆𑀣 𑀓𑀸𑀫𑀘𑁆𑀙𑀦𑁆𑀤𑀲𑁆𑀲 𑀦𑁂𑀓𑁆𑀔𑀫𑁆𑀫𑀯𑀺𑀢𑀓𑁆𑀓𑁄 𑀧𑀝𑀺𑀧𑀓𑁆𑀔𑁄; 𑀩𑁆𑀬𑀸𑀧𑀸𑀤𑀲𑁆𑀲 𑀅𑀩𑁆𑀬𑀸𑀧𑀸𑀤𑀯𑀺𑀢𑀓𑁆𑀓𑁄 𑀧𑀝𑀺𑀧𑀓𑁆𑀔𑁄; 𑀢𑀺𑀡𑁆𑀡𑀁 𑀦𑀻𑀯𑀭𑀡𑀸𑀦𑀁 𑀅𑀯𑀺𑀳𑀺𑀁𑀲𑀸𑀯𑀺𑀢𑀓𑁆𑀓𑁄 𑀧𑀝𑀺𑀧𑀓𑁆𑀔𑁄𑁇 𑀇𑀢𑀺 𑀇𑀫𑁂 𑀢𑀬𑁄 𑀯𑀺𑀢𑀓𑁆𑀓𑀸𑁇 𑀦𑁂𑀓𑁆𑀔𑀫𑁆𑀫𑀯𑀺𑀢𑀓𑁆𑀓𑁄 𑀲𑀫𑀸𑀥𑀺𑀓𑁆𑀔𑀦𑁆𑀥𑀁 𑀪𑀚𑀢𑀺𑁇 𑀅𑀩𑁆𑀬𑀸𑀧𑀸𑀤𑀯𑀺𑀢𑀓𑁆𑀓𑁄 𑀲𑀻𑀮𑀓𑁆𑀔𑀦𑁆𑀥𑀁 𑀪𑀚𑀢𑀺𑁇 𑀅𑀯𑀺𑀳𑀺𑀁𑀲𑀸𑀯𑀺𑀢𑀓𑁆𑀓𑁄 𑀧𑀜𑁆𑀜𑀸𑀓𑁆𑀔𑀦𑁆𑀥𑀁 𑀪𑀚𑀢𑀺𑁇 𑀇𑀫𑁂 𑀢𑀬𑁄 𑀔𑀦𑁆𑀥𑀸𑁇 𑀅𑀭𑀺𑀬𑁄 𑀅𑀝𑁆𑀞𑀗𑁆𑀕𑀺𑀓𑁄 𑀫𑀕𑁆𑀕𑁄 𑀦𑀻𑀯𑀭𑀡𑀧𑁆𑀧𑀳𑀸𑀦𑀸𑀬 𑀲𑀁𑀯𑀢𑁆𑀢𑀢𑀺𑁇 𑀬𑀁 𑀦𑀻𑀯𑀭𑀡𑀧𑁆𑀧𑀳𑀸𑀦𑀁, 𑀅𑀬𑀁 𑀦𑀺𑀭𑁄𑀥𑁄𑁇 𑀇𑀫𑀸𑀦𑀺 𑀘𑀢𑁆𑀢𑀸𑀭𑀺 𑀲𑀘𑁆𑀘𑀸𑀦𑀺𑁇 𑀅𑀬𑀁 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄𑁇 (𑁪)

650\. 𑀢𑀢𑁆𑀣 𑀓𑀢𑀫𑁄 𑀆𑀯𑀝𑁆𑀝𑁄 𑀳𑀸𑀭𑁄? 𑀧𑀜𑁆𑀘 𑀦𑀻𑀯𑀭𑀡𑀸𑀦𑀺 𑀤𑀲 𑀪𑀯𑀦𑁆𑀢𑀺𑁇 𑀬𑀤𑀧𑀺 𑀅𑀚𑁆𑀛𑀢𑁆𑀢𑀁 𑀲𑀸𑀭𑀚𑁆𑀚𑀢𑀺, 𑀢𑀤𑀧𑀺 𑀦𑀻𑀯𑀭𑀡𑀁𑁇 𑀬𑀤𑀧𑀺 𑀩𑀳𑀺𑀤𑁆𑀥𑀸 𑀲𑀸𑀭𑀚𑁆𑀚𑀢𑀺, 𑀢𑀤𑀧𑀺 𑀦𑀻𑀯𑀭𑀡𑀁, 𑀏𑀯𑀁 𑀬𑀸𑀯 𑀯𑀺𑀘𑀺𑀓𑀺𑀘𑁆𑀙𑀸 𑀇𑀫𑁂 𑀤𑀲 𑀦𑀻𑀯𑀭𑀡𑀸𑁇 𑀅𑀚𑁆𑀛𑀢𑁆𑀢𑀩𑀳𑀺𑀤𑁆𑀥𑀸 𑀓𑀺𑀮𑁂𑀲𑀸 𑀇𑀫𑀸𑀦𑀺 𑀤𑁆𑀯𑁂 𑀲𑀁𑀬𑁄𑀚𑀦𑀸𑀦𑀺 𑀅𑀚𑁆𑀛𑀢𑁆𑀢𑀲𑀁𑀬𑁄𑀚𑀦𑀜𑁆𑀘 𑀩𑀳𑀺𑀤𑁆𑀥𑀸𑀲𑀁𑀬𑁄𑀚𑀦𑀜𑁆𑀘𑁇 𑀢𑀢𑁆𑀣 𑀅𑀳𑀦𑁆𑀢𑀺 𑀅𑀚𑁆𑀛𑀢𑁆𑀢𑀁, 𑀫𑀫𑀦𑁆𑀢𑀺 𑀩𑀳𑀺𑀤𑁆𑀥𑀸𑁇 𑀲𑀓𑁆𑀓𑀸𑀬𑀤𑀺𑀝𑁆𑀞𑀺 𑀅𑀚𑁆𑀛𑀢𑁆𑀢𑀁, 𑀏𑀓𑀲𑀝𑁆𑀞𑀺 𑀤𑀺𑀝𑁆𑀞𑀺𑀕𑀢𑀸𑀦𑀺 𑀩𑀳𑀺𑀤𑁆𑀥𑀸𑁇 𑀬𑁄 𑀅𑀚𑁆𑀛𑀢𑁆𑀢𑀁 𑀙𑀦𑁆𑀤𑀭𑀸𑀕𑁄 𑀭𑀽𑀧𑁂𑀲𑀼 𑀅𑀯𑀻𑀢𑀭𑀸𑀕𑁄 𑀪𑀯𑀢𑀺 𑀅𑀯𑀻𑀢𑀘𑁆𑀙𑀦𑁆𑀤𑁄𑁇 𑀏𑀯𑀁 𑀬𑀸𑀯 𑀯𑀺𑀜𑁆𑀜𑀸𑀡𑁂, 𑀅𑀬𑀁 𑀅𑀚𑁆𑀛𑀢𑁆𑀢𑀸 𑀢𑀡𑁆𑀳𑀸𑁇 𑀬𑀁 𑀙𑀲𑀼 𑀩𑀸𑀳𑀺𑀭𑁂𑀲𑀼 𑀆𑀬𑀢𑀦𑁂𑀲𑀼 𑀢𑀻𑀲𑀼 𑀘 𑀪𑀯𑁂𑀲𑀼 𑀅𑀚𑁆𑀛𑁄𑀲𑀸𑀦𑀁, 𑀅𑀬𑀁 𑀩𑀳𑀺𑀤𑁆𑀥𑀸 𑀢𑀡𑁆𑀳𑀸𑁇 𑀇𑀫𑀸𑀦𑀺 𑀤𑁆𑀯𑁂 𑀲𑀘𑁆𑀘𑀸𑀦𑀺 𑀲𑀁𑀬𑁄𑀚𑀦𑀸𑀦𑀺 𑀲𑀁𑀬𑁄𑀚𑀦𑀻𑀬𑀸 𑀘 𑀥𑀫𑁆𑀫𑀸𑁇 𑀢𑀢𑁆𑀣 𑀲𑀁𑀬𑁄𑀚𑀦𑁂𑀲𑀼 𑀥𑀫𑁆𑀫𑁂𑀲𑀼 𑀬𑀸 𑀦𑀺𑀩𑁆𑀩𑀺𑀤𑀸𑀦𑀼𑀧𑀲𑁆𑀲𑀦𑀸 𑀘, 𑀅𑀬𑀁 𑀫𑀕𑁆𑀕𑁄𑁇 𑀬𑀁 𑀲𑀁𑀬𑁄𑀚𑀦𑀧𑁆𑀧𑀳𑀸𑀦𑀁, 𑀅𑀬𑀁 𑀦𑀺𑀭𑁄𑀥𑁄𑁇 𑀅𑀬𑀁 𑀆𑀯𑀝𑁆𑀝𑁄 𑀳𑀸𑀭𑁄𑁇 (𑁫)

651\. 𑀢𑀢𑁆𑀣 𑀓𑀢𑀫𑁄 𑀯𑀺𑀪𑀢𑁆𑀢𑀺𑀳𑀸𑀭𑁄? 𑀲𑀁𑀬𑁄𑀚𑀦𑀦𑁆𑀢𑀺 𑀦 𑀏𑀢𑀁 𑀏𑀓𑀁𑀲𑁂𑀦𑁇 𑀫𑀸𑀦𑀲𑀁𑀬𑁄𑀚𑀦𑀁 𑀤𑀺𑀝𑁆𑀞𑀺𑀪𑀸𑀕𑀺𑀬𑀦𑁆𑀢𑀺 𑀦 𑀢𑀁 𑀏𑀓𑀁𑀲𑁂𑀦 𑀅𑀤𑀺𑀝𑁆𑀞𑀫𑀸𑀦𑀁 𑀦𑀺𑀲𑁆𑀲𑀸𑀬𑀫𑀸𑀦𑀁 𑀦 𑀧𑀚𑀳𑀢𑀺𑁇 𑀬𑁄 𑀧𑀜𑁆𑀘 𑀉𑀤𑁆𑀥𑀫𑁆𑀪𑀸𑀕𑀺𑀬𑁄 𑀫𑀸𑀦𑁄 𑀓𑀺𑀜𑁆𑀘𑀸𑀧𑀺 𑀲𑁄 𑀤𑀺𑀝𑁆𑀞𑀺𑀧𑀓𑁆𑀔𑁂 𑀲𑀺𑀬𑀸𑁇 𑀦 𑀢𑀼 𑀑𑀭𑀫𑁆𑀪𑀸𑀕𑀺𑀬𑀁 𑀲𑀁𑀬𑁄𑀚𑀦𑀁 𑀢𑀲𑁆𑀲 𑀧𑀳𑀸𑀦𑀸𑀬 𑀲𑀁𑀯𑀢𑁆𑀢𑀢𑀻𑀢𑀺𑁇 𑀬𑁄 𑀘 𑀅𑀳𑀗𑁆𑀓𑀸𑀭𑁄 𑀦 𑀧𑀯𑀺𑀤𑁆𑀥𑁄𑀬𑀁 𑀧𑀦𑀲𑁆𑀲 𑀏𑀯𑀁 𑀳𑁄𑀢𑀺𑁇 𑀓𑀤𑀸𑀲𑀼 𑀦𑀸𑀫𑀸𑀳𑀁 𑀢𑀁 𑀲𑀦𑁆𑀢𑀁 𑀆𑀬𑀢𑀦𑀁 𑀲𑀘𑁆𑀙𑀺𑀓𑀢𑁆𑀯𑀸 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀭𑀺𑀲𑁆𑀲𑀸𑀫𑀺, 𑀬𑀁 𑀅𑀭𑀺𑀬𑀸 𑀲𑀦𑁆𑀢𑀁 𑀆𑀬𑀢𑀦𑀁 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀭𑀺𑀲𑁆𑀲𑀦𑁆𑀢𑀻𑀢𑀺, 𑀅𑀬𑀁 𑀅𑀪𑀺𑀚𑁆𑀛𑀸 𑀦 𑀘 𑀢𑀁 𑀦𑀻𑀯𑀭𑀡𑀁𑁇 𑀅𑀢𑁆𑀣𑀺 𑀧𑀦 𑀅𑀭𑀳𑀢𑁄 𑀓𑀸𑀬𑀓𑀺𑀮𑁂𑀲𑀫𑀺𑀤𑁆𑀥𑀜𑁆𑀘 𑀑𑀓𑁆𑀓𑀫𑀢𑀺 𑀦 𑀘 𑀢𑀁 𑀦𑀻𑀯𑀭𑀡𑀁 𑀢𑀲𑁆𑀲 𑀣𑀺𑀦𑀫𑀺𑀤𑁆𑀥𑀁 𑀦𑀻𑀯𑀭𑀡𑀦𑁆𑀢𑀺𑁇 𑀦 𑀏𑀓𑀁𑀲𑁂𑀦𑁇 𑀅𑀬𑀁 𑀯𑀺𑀪𑀢𑁆𑀢𑀺𑀳𑀸𑀭𑁄𑁇 (𑁬)

652\. 𑀧𑀭𑀺𑀯𑀢𑁆𑀢𑀦𑁄𑀢𑀺 𑀧𑀜𑁆𑀘 𑀦𑀻𑀯𑀭𑀡𑀸 𑀧𑀜𑁆𑀘𑀗𑁆𑀕𑀺𑀓𑁂𑀦 𑀛𑀸𑀦𑁂𑀦 𑀧𑀳𑀸𑀦𑀁 𑀕𑀘𑁆𑀙𑀦𑁆𑀢𑀺𑁇 𑀅𑀬𑀁 𑀢𑁂𑀲𑀁 𑀧𑀝𑀺𑀧𑀓𑁆𑀔𑁄 𑀦𑀻𑀯𑀭𑀡𑁄 𑀅𑀲𑀼𑀓𑀲𑁆𑀲 𑀧𑀳𑀻𑀦𑀸𑀢𑀺 𑀦 𑀅𑀜𑁆𑀜𑀸𑀦𑀼𑀫𑀺𑀦𑀺𑀢𑀩𑁆𑀩𑀁, 𑀧𑀭𑀫𑀢𑁆𑀣𑀫𑀚𑁆𑀛𑀢𑁆𑀢𑀁, 𑀅𑀬𑀁 𑀧𑀭𑀺𑀯𑀢𑁆𑀢𑀦𑀸𑁇 (𑁭)

653\. 𑀢𑀢𑁆𑀣 𑀓𑀢𑀫𑁄 𑀯𑁂𑀯𑀘𑀦𑁄? 𑀓𑀸𑀫𑀘𑁆𑀙𑀦𑁆𑀤𑁄 𑀙𑀦𑁆𑀤𑀭𑀸𑀕𑁄 𑀧𑁂𑀫𑀁 𑀦𑀺𑀓𑀦𑁆𑀢𑀻𑀢𑀺 𑀯𑁂𑀯𑀘𑀦𑀁𑁇 𑀦𑀻𑀯𑀭𑀡𑀁 𑀙𑀤𑀦𑀁 𑀉𑀧𑀓𑁆𑀓𑀺𑀮𑁂𑀲𑁄 𑀧𑀭𑀺𑀬𑀼𑀝𑁆𑀞𑀸𑀦𑀦𑁆𑀢𑀺 𑀯𑁂𑀯𑀘𑀦𑀁𑁇 (𑁮)

654\. 𑀧𑀜𑁆𑀜𑀢𑁆𑀢𑀻𑀢𑀺 𑀅𑀯𑀺𑀚𑁆𑀚𑀸𑀧𑀘𑁆𑀘𑀬𑀸 𑀓𑀺𑀘𑁆𑀘𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀺, 𑀩𑁆𑀬𑀸𑀧𑀸𑀤𑁄 𑀯𑀺𑀓𑁆𑀔𑁂𑀧𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀺, 𑀣𑀺𑀦𑀫𑀺𑀤𑁆𑀥𑀁 𑀅𑀲𑀫𑀼𑀕𑁆𑀖𑀸𑀢𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀺𑁇 𑀏𑀯𑀁 𑀲𑀩𑁆𑀩𑁂𑀧𑀺 𑀏𑀢𑁂 𑀧𑀜𑁆𑀘 𑀦𑀻𑀯𑀭𑀡𑀸 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀯𑀺𑀓𑁆𑀔𑁂𑀧𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀺𑁇 (𑁯)

655\. 𑀢𑀢𑁆𑀣 𑀓𑀢𑀫𑁄 𑀑𑀢𑀭𑀡𑁄? 𑀇𑀫𑁂 𑀧𑀜𑁆𑀘 𑀦𑀻𑀯𑀭𑀡𑀸 𑀅𑀯𑀺𑀚𑁆𑀚𑀸 𑀘 𑀢𑀡𑁆𑀳𑀸 𑀘 𑀢𑀢𑁆𑀣 𑀅𑀯𑀺𑀚𑁆𑀚𑀸𑀫𑀽𑀮𑀸 𑀦𑀻𑀯𑀭𑀡𑀸𑁇 𑀬𑀸 𑀢𑀡𑁆𑀳𑀸 𑀇𑀫𑁂 𑀲𑀗𑁆𑀔𑀸𑀭𑀸, 𑀢𑁂 𑀅𑀯𑀺𑀚𑁆𑀚𑀸𑀧𑀘𑁆𑀘𑀬𑀸 𑀇𑀫𑁂 𑀤𑁆𑀯𑁂 𑀥𑀫𑁆𑀫𑀸 𑀧𑀜𑁆𑀘𑀲𑀼 𑀔𑀦𑁆𑀥𑁂𑀲𑀼 𑀲𑀗𑁆𑀔𑀸𑀭𑀓𑁆𑀔𑀦𑁆𑀥𑀧𑀭𑀺𑀬𑀸𑀧𑀦𑁆𑀦𑀸, 𑀆𑀬𑀢𑀦𑁂𑀲𑀼 𑀥𑀫𑁆𑀫𑀸𑀬𑀢𑀦𑀁, 𑀥𑀸𑀢𑀽𑀲𑀼 𑀥𑀫𑁆𑀫𑀥𑀸𑀢𑀼, 𑀇𑀦𑁆𑀤𑁆𑀭𑀺𑀬𑁂𑀲𑀼 𑀇𑀫𑁂𑀲𑀁 𑀥𑀫𑁆𑀫𑀸𑀦𑀁 𑀧𑀤𑀝𑁆𑀞𑀸𑀦𑀁 𑀲𑀼𑀔𑀺𑀦𑁆𑀤𑁆𑀭𑀺𑀬𑀲𑁆𑀲 𑀘 𑀲𑁄𑀫𑀦𑀲𑁆𑀲𑀺𑀦𑁆𑀤𑁆𑀭𑀺𑀬𑀲𑁆𑀲 𑀘 𑀇𑀢𑁆𑀣𑀺𑀦𑁆𑀤𑁆𑀭𑀺𑀬𑀲𑁆𑀲 𑀘 𑀧𑀼𑀭𑀺𑀲𑀺𑀦𑁆𑀤𑁆𑀭𑀺𑀬𑀲𑁆𑀲 𑀘𑁇 (𑁧𑁦)

656\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄 𑀳𑀸𑀭𑁄? 𑀇𑀤𑀁 𑀲𑀼𑀢𑁆𑀢𑀁 𑀬𑀣𑀸 𑀆𑀭𑀩𑁆𑀪 𑀦𑀺𑀓𑁆𑀔𑀺𑀢𑁆𑀢𑀁 𑀲𑁄 𑀅𑀢𑁆𑀣𑁄 𑀪𑀸𑀲𑀺𑀢𑁄 𑀇𑀫𑁂𑀳𑀺 𑀧𑀜𑁆𑀘𑀳𑀺 𑀧𑀤𑁂𑀳𑀺𑁇 (𑁧𑁧)

657\. 𑀢𑀢𑁆𑀣 𑀓𑀸𑀫𑀘𑁆𑀙𑀦𑁆𑀤𑁄 𑀘 𑀩𑁆𑀬𑀸𑀧𑀸𑀤𑁄 𑀘 𑀯𑀺𑀘𑀺𑀓𑀺𑀘𑁆𑀙𑀸 𑀘 𑀦 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸, 𑀓𑀸𑀫𑀸𑀢𑀺 𑀦 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸, 𑀅𑀣 𑀔𑀮𑀼 𑀯𑁂𑀫𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸𑁇 𑀅𑀬𑀁 𑀅𑀥𑀺𑀝𑁆𑀞𑀸𑀦𑁄 𑀳𑀸𑀭𑁄𑁇 (𑁧𑁨)

658\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀓𑁆𑀔𑀸𑀭𑁄? 𑀓𑀸𑀫𑀘𑁆𑀙𑀦𑁆𑀤𑀲𑁆𑀲 𑀅𑀬𑁄𑀦𑀺𑀲𑁄 𑀫𑀦𑀲𑀺𑀓𑀸𑀭𑁄 𑀲𑀼𑀪𑀸𑀭𑀫𑁆𑀫𑀡𑀧𑀘𑁆𑀘𑀬𑁄; 𑀲𑀼𑀪𑀦𑀺𑀫𑀺𑀢𑁆𑀢𑀜𑁆𑀘 𑀳𑁂𑀢𑀼𑁇 𑀩𑁆𑀬𑀸𑀧𑀸𑀤𑀲𑁆𑀲 𑀅𑀬𑁄𑀦𑀺𑀲𑁄 𑀫𑀦𑀲𑀺𑀓𑀸𑀭𑁄 𑀆𑀖𑀸𑀢𑀯𑀢𑁆𑀣𑀽𑀦𑀺 𑀘 𑀧𑀘𑁆𑀘𑀬𑁄; 𑀧𑀝𑀺𑀖𑀸𑀦𑀼𑀲𑀬𑁄 𑀳𑁂𑀢𑀼𑁇 𑀣𑀺𑀦𑀫𑀺𑀤𑁆𑀥𑀲𑁆𑀲 𑀧𑀝𑀺𑀲𑀁𑀳𑀸𑀭𑁄 𑀧𑀘𑁆𑀘𑀬𑁄; 𑀧𑀯𑀢𑁆𑀢𑀺𑀬𑀸 𑀓𑀺𑀮𑀫𑀣𑀸 𑀘𑀮𑀦𑀸 𑀢𑀜𑁆𑀘 𑀳𑁂𑀢𑀼𑁇 𑀉𑀤𑁆𑀥𑀘𑁆𑀘𑀓𑀼𑀓𑁆𑀓𑀼𑀘𑁆𑀘𑀲𑁆𑀲 𑀭𑀚𑀦𑀻𑀬𑀁 𑀆𑀭𑀫𑁆𑀫𑀡𑀺𑀬𑀁 𑀅𑀲𑁆𑀲𑀸𑀤𑀺𑀬𑀸𑀓𑀺𑀦𑁆𑀤𑁆𑀭𑀺𑀬𑀁 𑀢𑀸𑀯 𑀅𑀧𑀭𑀺𑀧𑀼𑀡𑁆𑀡𑀜𑁆𑀘 𑀜𑀸𑀡𑀁 𑀧𑀘𑁆𑀘𑀬𑁄; 𑀓𑀸𑀫𑀲𑀜𑁆𑀜𑀸 𑀘 𑀤𑀺𑀝𑁆𑀞𑀺𑀅𑀦𑀼𑀲𑀬𑁄 𑀘 𑀳𑁂𑀢𑀼𑁇 𑀯𑀺𑀘𑀺𑀓𑀺𑀘𑁆𑀙𑀸𑀬 𑀦𑀯 𑀫𑀸𑀦𑀯𑀺𑀥𑀸 𑀆𑀭𑀫𑁆𑀫𑀡𑀁 𑀫𑀸𑀦𑀸𑀦𑀼𑀲𑀬𑁄, 𑀲𑁄𑀯 𑀧𑀘𑁆𑀘𑀬𑁄; 𑀯𑀺𑀘𑀺𑀓𑀺𑀘𑁆𑀙𑀸𑀦𑀼𑀲𑀬𑁄 𑀳𑁂𑀢𑀼𑁇 𑀏𑀢𑁂 𑀧𑀜𑁆𑀘 𑀥𑀫𑁆𑀫𑀸 𑀲𑀳𑁂𑀢𑀼 𑀲𑀧𑁆𑀧𑀘𑁆𑀘𑀬𑀸 𑀉𑀧𑁆𑀧𑀚𑁆𑀚𑀦𑁆𑀢𑀺𑁇 (𑁧𑁩)

659\. 𑀢𑀢𑁆𑀣 𑀓𑀢𑀫𑁄 𑀲𑀫𑀸𑀭𑁄𑀧𑀦𑁄 𑀳𑀸𑀭𑁄? 𑀇𑀫𑁂 𑀧𑀜𑁆𑀘 𑀦𑀻𑀯𑀭𑀡𑀸 𑀘𑀢𑁆𑀢𑀸𑀭𑁄𑀧𑀺 𑀏𑀢𑁂 𑀆𑀲𑀯𑀸 𑀕𑀡𑁆𑀟𑀸𑀧𑀺 𑀏𑀢𑁂 𑀲𑀮𑁆𑀮𑀸𑀧𑀺 𑀏𑀢𑁂 𑀉𑀧𑀸𑀤𑀸𑀦𑀸𑀦𑀺 𑀏𑀢𑁂𑁇 𑀢𑁂𑀲𑀼 𑀏𑀯 𑀩𑀸𑀳𑀺𑀭𑁂𑀲𑀼 𑀥𑀫𑁆𑀫𑁂𑀲𑀼 𑀲𑀁𑀓𑀺𑀮𑁂𑀲𑀪𑀸𑀕𑀺𑀬𑀁 𑀲𑀼𑀢𑁆𑀢𑀦𑁆𑀢𑀺 𑀧𑀜𑁆𑀜𑀢𑁆𑀢𑀺𑀁 𑀕𑀘𑁆𑀙𑀢𑀺𑁇 𑀅𑀬𑀁 𑀲𑀫𑀸𑀭𑁄𑀧𑀦𑁄 𑀳𑀸𑀭𑁄𑁇 (𑁧𑁪)

---

660\. 𑀦𑀺𑀤𑁆𑀤𑀺𑀝𑁆𑀞𑀁 𑀲𑀁𑀓𑀺𑀮𑁂𑀲𑀺𑀓𑀪𑀸𑀕𑀺𑀬𑀁 𑀲𑀼𑀢𑁆𑀢𑀁𑁇



(83.)

661\. 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸𑀢𑀺 𑀕𑀸𑀣𑀸𑁇

662\. 𑀢𑀢𑁆𑀣 𑀓𑀢𑀫𑁄 𑀤𑁂𑀲𑀦𑀸 𑀳𑀸𑀭𑁄? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀓𑁄 𑀅𑀢𑁆𑀣𑁄 𑀔𑀦𑁆𑀥𑀯𑀯𑀢𑁆𑀣𑀸𑀦𑁂𑀦 𑀯𑀺𑀜𑁆𑀜𑀸𑀡𑀓𑁆𑀔𑀦𑁆𑀥𑀁 𑀤𑁂𑀲𑁂𑀢𑀺, 𑀥𑀸𑀢𑀼𑀯𑀯𑀢𑁆𑀣𑀸𑀦𑁂𑀦 𑀫𑀦𑁄𑀯𑀺𑀜𑁆𑀜𑀸𑀡𑀥𑀸𑀢𑀼𑀁, 𑀆𑀬𑀢𑀦𑀯𑀯𑀢𑁆𑀣𑀸𑀦𑁂𑀦 𑀫𑀦𑀸𑀬𑀢𑀦𑀁, 𑀇𑀦𑁆𑀤𑁆𑀭𑀺𑀬𑀯𑀯𑀢𑁆𑀣𑀸𑀦𑁂𑀦 𑀫𑀦𑀺𑀦𑁆𑀤𑁆𑀭𑀺𑀬𑀁𑁇 𑀢𑀲𑁆𑀲 𑀓𑀺𑀁 𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸? 𑀲𑀁𑀔𑀺𑀢𑁆𑀢𑁂𑀦 𑀙 𑀥𑀫𑁆𑀫𑀸 𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸 𑀓𑀼𑀲𑀮𑀫𑀽𑀮𑀸𑀦𑀺 𑀘 𑀅𑀓𑀼𑀲𑀮𑀫𑀽𑀮𑀸𑀦𑀺 𑀘 𑀅𑀦𑀺𑀫𑀺𑀢𑁆𑀢𑀁 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀓𑀼𑀲𑀮𑀫𑀽𑀮𑀁 𑀤𑁂𑀲𑀺𑀢𑀁𑁇 𑀢𑀢𑁆𑀣 𑀓𑀢𑀫𑀸 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸? 𑀫𑀦𑁄 𑀢𑁂𑀲𑀁 𑀧𑀼𑀩𑁆𑀩𑀗𑁆𑀕𑀫𑀁, 𑀬𑀣𑀸𑀧𑀺 𑀩𑀮𑀲𑁆𑀲 𑀭𑀸𑀚𑀸 𑀧𑀼𑀩𑁆𑀩𑀗𑁆𑀕𑀫𑁄, 𑀏𑀯𑀫𑁂𑀯 𑀥𑀫𑁆𑀫𑀸𑀦𑀁 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸𑁇 𑀢𑀢𑁆𑀣 𑀢𑀺𑀯𑀺𑀥𑀸𑀦𑀁 𑀧𑀼𑀩𑁆𑀩𑀗𑁆𑀕𑀫𑀸𑀦𑀁 𑀦𑁂𑀓𑁆𑀔𑀫𑁆𑀫𑀘𑁆𑀙𑀦𑁆𑀤𑁂𑀦 𑀅𑀩𑁆𑀬𑀸𑀧𑀸𑀤𑀘𑁆𑀙𑀦𑁆𑀤𑁂𑀦 𑀅𑀯𑀺𑀳𑀺𑀁𑀲𑀸𑀙𑀦𑁆𑀤𑁂𑀦𑁇 𑀅𑀮𑁄𑀪𑀲𑁆𑀲 𑀦𑁂𑀓𑁆𑀔𑀫𑁆𑀫𑀘𑁆𑀙𑀦𑁆𑀤𑁂𑀦 𑀧𑀼𑀩𑁆𑀩𑀗𑁆𑀕𑀫𑀸𑁇 𑀅𑀤𑁄𑀲𑀲𑁆𑀲 𑀅𑀩𑁆𑀬𑀸𑀧𑀸𑀤𑀘𑁆𑀙𑀦𑁆𑀤𑁂𑀦 𑀧𑀼𑀩𑁆𑀩𑀗𑁆𑀕𑀫𑀸𑁇 𑀅𑀫𑁄𑀳𑀲𑁆𑀲 𑀅𑀯𑀺𑀳𑀺𑀁𑀲𑀸𑀙𑀦𑁆𑀤𑁂𑀦 𑀧𑀼𑀩𑁆𑀩𑀗𑁆𑀕𑀫𑀸𑁇 𑀢𑀢𑁆𑀣 **𑀫𑀦𑁄𑀲𑁂𑀝𑁆𑀞𑀸**𑀢𑀺 𑀫𑀦𑀲𑀸 𑀇𑀫𑁂 𑀥𑀫𑁆𑀫𑀸 𑀉𑀲𑁆𑀲𑀝𑀸 𑀫𑀦𑁂𑀦 𑀯𑀸 𑀦𑀺𑀫𑁆𑀫𑀺𑀢𑀸𑁇 𑀫𑀦𑁄𑀯 𑀇𑀫𑁂𑀲𑀁 𑀥𑀫𑁆𑀫𑀸𑀦𑀁 𑀲𑁂𑀝𑁆𑀞𑁄𑀢𑀺 𑀫𑀦𑁄𑀯 𑀇𑀫𑁂𑀲𑀁 𑀥𑀫𑁆𑀫𑀸𑀦𑀁 𑀲𑁂𑀝𑁆𑀞𑀚𑁂𑀝𑁆𑀞𑁄𑀢𑀺 𑀫𑀦𑁄𑀯 𑀇𑀫𑁂𑀲𑀁 𑀥𑀫𑁆𑀫𑀸𑀦𑀁 𑀆𑀥𑀺𑀧𑀘𑁆𑀘𑀁 𑀓𑀭𑁄𑀢𑀻𑀢𑀺 𑀫𑀦𑁄𑀲𑁂𑀝𑁆𑀞𑀸𑁇 **𑀫𑀦𑁄𑀚𑀯𑀸**𑀢𑀺 𑀬𑀢𑁆𑀣 𑀫𑀦𑁄 𑀕𑀘𑁆𑀙𑀢𑀺𑁇 𑀢𑀢𑁆𑀣 𑀇𑀫𑁂 𑀥𑀫𑁆𑀫𑀸 𑀕𑀘𑁆𑀙𑀦𑁆𑀢𑀻𑀢𑀺 𑀫𑀦𑁄𑀚𑀯𑀸𑁇 𑀬𑀣𑀸 𑀯𑀸𑀢𑁄 𑀲𑀻𑀖𑀁 𑀕𑀘𑁆𑀙𑀢𑀺 𑀅𑀜𑁆𑀜𑁄 𑀯𑀸 𑀓𑁄𑀘𑀺 𑀲𑀻𑀖𑀁 𑀕𑀸𑀫𑀓𑁄 𑀯𑀼𑀘𑁆𑀘𑀢𑁂 𑀯𑀸𑀢𑀚𑀯𑁄𑀢𑀺 𑀧𑀓𑁆𑀔𑀺𑀕𑀸𑀫𑀺𑀓𑁄𑀢𑀺, 𑀏𑀯𑀫𑁂𑀯 𑀇𑀫𑁂 𑀥𑀫𑁆𑀫𑀸 𑀫𑀦𑁂𑀦 𑀲𑀫𑁆𑀧𑀚𑀸𑀬𑀫𑀸𑀦𑀸 𑀕𑀘𑁆𑀙𑀦𑁆𑀢𑀺, 𑀢𑀢𑁆𑀣 𑀇𑀫𑁂 𑀥𑀫𑁆𑀫𑀸 𑀕𑀘𑁆𑀙𑀦𑁆𑀢𑀻𑀢𑀺 𑀫𑀦𑁄𑀚𑀯𑀸𑀢𑀺𑁇 𑀢𑁂 𑀢𑀺𑀯𑀺𑀥𑀸 𑀙𑀦𑁆𑀤𑀲𑀫𑀼𑀤𑀸𑀦𑀺𑀢𑀸 𑀅𑀦𑀸𑀯𑀺𑀮𑀢𑀸 𑀘 𑀲𑀗𑁆𑀓𑀧𑁆𑀧𑁄𑁇 𑀲𑀢𑁆𑀢𑀯𑀺𑀥𑀸 𑀘 𑀓𑀸𑀬𑀺𑀓𑀁 𑀲𑀼𑀘𑀭𑀺𑀢𑀁 𑀯𑀸𑀘𑀲𑀺𑀓𑀁 𑀲𑀼𑀘𑀭𑀺𑀢𑀁, 𑀢𑁂 𑀤𑀲 𑀓𑀼𑀲𑀮𑀓𑀫𑁆𑀫𑀧𑀣𑀸𑁇 𑀢𑀢𑁆𑀣 **𑀫𑀦𑀲𑀸 𑀘𑁂 𑀧𑀲𑀦𑁆𑀦𑁂𑀦𑀸**𑀢𑀺 𑀫𑀦𑁄𑀓𑀫𑁆𑀫𑀁𑁇 **𑀪𑀸𑀲𑀢𑀺 𑀯𑀸**𑀢𑀺 𑀯𑀘𑀻𑀓𑀫𑁆𑀫𑀁𑁇 **𑀓𑀭𑁄𑀢𑀺 𑀯𑀸**𑀢𑀺 𑀓𑀸𑀬𑀓𑀫𑁆𑀫𑀁𑁇 𑀇𑀫𑁂𑀳𑀺 𑀇𑀫𑀲𑁆𑀫𑀺𑀁 𑀲𑀼𑀢𑁆𑀢𑁂 𑀤𑀲 𑀓𑀼𑀲𑀮𑀓𑀫𑁆𑀫𑀧𑀣𑀸 𑀧𑀭𑀫𑀸𑀧𑀺 𑀲𑀦𑁆𑀢𑀸 𑀲𑀻𑀮𑀯𑀢𑀸 𑀧𑀭𑀫𑀸𑁇 𑀲𑁄 𑀪𑀯𑀢𑀺 𑀯𑀺𑀯𑀢𑁆𑀢𑀺𑀬𑀁 𑀦 𑀮𑁄𑀓𑀦𑀺𑀬𑁆𑀬𑀸𑀦𑀸𑀬 𑀯𑀸𑀲𑀦𑀸𑀪𑀸𑀕𑀺𑀬𑀁 𑀲𑀼𑀢𑁆𑀢𑀁 𑀪𑀯𑀢𑀺𑁇 𑀅𑀬𑀁 𑀤𑁂𑀲𑀦𑀸𑁇

663\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄 𑀳𑀸𑀭𑁄? 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸𑀢𑀺 𑀓𑀼𑀲𑀮𑀫𑀽𑀮𑀸𑀦𑀺 𑀘 𑀅𑀝𑁆𑀞𑀗𑁆𑀕𑀲𑀫𑁆𑀫𑀢𑁆𑀢𑀸𑀦𑀺𑁇 𑀇𑀤𑀁 𑀲𑀼𑀢𑁆𑀢𑀁𑁇

664\. 𑀬𑀼𑀢𑁆𑀢𑀻𑀢𑀺 𑀤𑀲𑀦𑁆𑀦𑀁 𑀓𑀼𑀲𑀮𑀓𑀫𑁆𑀫𑀧𑀣𑀸𑀦𑀁 𑀬𑁄 𑀯𑀺𑀧𑀸𑀓𑁄, 𑀲𑁄 𑀲𑀼𑀔𑀯𑁂𑀤𑀦𑀻𑀬𑁄 𑀅𑀩𑁆𑀬𑀸𑀧𑀸𑀤𑀲𑁆𑀲𑀗𑁆𑀕𑀫𑀸𑀦𑁄𑁇 **𑀙𑀸𑀬𑀸𑀯 𑀅𑀦𑀧𑀸𑀬𑀺𑀦𑀻**𑀢𑀺 𑀅𑀦𑀼𑀕𑀘𑁆𑀙𑀢𑀺 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺𑁇

665\. 𑀧𑀤𑀝𑁆𑀞𑀸𑀦𑀦𑁆𑀢𑀺 𑀅𑀝𑁆𑀞𑀸𑀭𑀲𑀦𑁆𑀦𑀁 𑀫𑀦𑁄𑀧𑀯𑀺𑀘𑀸𑀭𑀸𑀦𑀁 𑀧𑀤𑀝𑁆𑀞𑀸𑀦𑀁𑁇 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸𑀢𑀺 𑀲𑀩𑁆𑀩𑀓𑀼𑀲𑀮𑀧𑀓𑁆𑀔𑀲𑁆𑀲 𑀇𑀫𑁂 𑀥𑀫𑁆𑀫𑀸 𑀧𑀤𑀝𑁆𑀞𑀸𑀦𑀁𑁇 **𑀫𑀦𑀲𑀸 𑀘𑁂 𑀧𑀲𑀦𑁆𑀦𑁂𑀦𑀸**𑀢𑀺 𑀬𑁄 𑀘𑁂𑀢𑀲𑁄 𑀧𑀲𑀸𑀤𑁄, 𑀇𑀤𑀁 𑀲𑀤𑁆𑀥𑀺𑀦𑁆𑀤𑁆𑀭𑀺𑀬𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 **𑀪𑀸𑀲𑀢𑀺 𑀯𑀸**𑀢𑀺 𑀲𑀫𑁆𑀫𑀸𑀯𑀸𑀘𑀸𑀬𑁇 **𑀓𑀭𑁄𑀢𑀺 𑀯𑀸**𑀢𑀺 𑀲𑀫𑁆𑀫𑀸𑀓𑀫𑁆𑀫𑀦𑁆𑀢𑀲𑁆𑀲 𑀘 𑀲𑀫𑁆𑀫𑀸𑀯𑀸𑀬𑀸𑀫𑀲𑁆𑀲 𑀘 𑀧𑀤𑀝𑁆𑀞𑀸𑀦𑀁𑁇

666\. 𑀮𑀓𑁆𑀔𑀡𑁄𑀢𑀺 𑀇𑀢𑀺 𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸𑀢𑀺 𑀯𑁂𑀤𑀦𑀸𑀧𑀼𑀩𑁆𑀩𑀗𑁆𑀕𑀫𑀸𑀧𑀺 𑀏𑀢𑁂, 𑀲𑀜𑁆𑀜𑀸𑀧𑀼𑀩𑁆𑀩𑀗𑁆𑀕𑀫𑀸𑀧𑀺 𑀏𑀢𑁂, 𑀲𑀗𑁆𑀔𑀸𑀭𑀧𑀼𑀩𑁆𑀩𑀗𑁆𑀕𑀫𑀸𑀧𑀺 𑀏𑀢𑁂𑁇 𑀬𑁂 𑀓𑁂𑀘𑀺 𑀥𑀫𑁆𑀫𑀸 𑀲𑀳𑀚𑀸𑀢𑀸 𑀲𑀩𑁆𑀩𑁂 𑀧𑀼𑀩𑁆𑀩𑀗𑁆𑀕𑀫𑀸 𑀏𑀢𑁂𑀲𑀁 𑀥𑀫𑁆𑀫𑀸𑀦𑀁𑁇 **𑀢𑀢𑁄 𑀦𑀁 𑀲𑀼𑀔𑀫𑀦𑁆𑀯𑁂𑀢𑀻**𑀢𑀺 𑀲𑁄𑀫𑀦𑀲𑁆𑀲𑀫𑀧𑀺 𑀦𑀁 𑀅𑀦𑁆𑀯𑁂𑀢𑀺 𑀬𑀁 𑀲𑀼𑀲𑀼𑀔𑀘𑁆𑀙𑀸𑀬𑀸 𑀢𑀤𑀸𑀧𑀺 𑀦𑀁 𑀲𑀼𑀔𑀁 𑀢𑀤𑀧𑀺 𑀅𑀦𑁆𑀯𑁂𑀢𑀺𑁇

(84.)

667\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸𑀢𑀺 𑀦 𑀇𑀤𑀁 𑀏𑀓𑀸𑀤𑀺𑀯𑀘𑀦𑀁𑁇 𑀓𑀺𑀁 𑀓𑀸𑀭𑀡𑀸? 𑀲𑀩𑁆𑀩𑁂𑀬𑁂𑀯 𑀇𑀫𑁂 𑀙𑀯𑀺𑀜𑁆𑀜𑀸𑀡𑀓𑀸𑀬𑀸, 𑀇𑀫𑀫𑁆𑀳𑀺 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀲𑀼𑀔𑁂𑀦 𑀅𑀢𑁆𑀣𑀺𑀓𑀸, 𑀢𑁂 𑀫𑀦𑀁 𑀧𑀲𑀸𑀤𑁂𑀦𑁆𑀢𑀻𑀢𑀺 𑀅𑀬𑀁 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄𑁇 𑀅𑀢𑁆𑀣𑁄 𑀧𑀼𑀩𑁆𑀩𑁂𑀬𑁂𑀯 𑀦𑀺𑀤𑁆𑀤𑀺𑀝𑁆𑀞𑁄𑁇

668\. 𑀬𑀸𑀦𑀺 𑀳𑀺 𑀓𑀼𑀲𑀮𑀫𑀽𑀮𑀸𑀦𑀺, 𑀢𑀸𑀦𑀺 𑀅𑀝𑁆𑀞𑀸𑀦𑀺𑀲𑀁𑀲𑀫𑀢𑁆𑀢𑀸 𑀳𑁂𑀢𑀼, 𑀅𑀬𑀁 𑀅𑀝𑁆𑀞𑀗𑁆𑀕𑀺𑀓𑁄 𑀫𑀕𑁆𑀕𑁄𑁇 𑀤𑀲 𑀞𑀸𑀦𑀸𑀦𑀺 𑀤𑁂𑀲𑀦𑀸𑀳𑁂𑀢𑀽𑀦𑀺 𑀤𑁂𑀲𑀦𑀸𑀧𑀘𑁆𑀘𑀬𑀸 𑀦𑀺𑀤𑁆𑀤𑁂𑀲𑀦𑀸 𑀘𑁇 𑀢𑀢𑁆𑀣 𑀬𑀁 𑀫𑀜𑁆𑀜𑁂 𑀤𑀼𑀓𑁆𑀔𑁂𑀦 𑀲𑀳 𑀦𑀸𑀫𑀭𑀽𑀧𑀁 𑀯𑀺𑀜𑁆𑀜𑀸𑀡𑀲𑀘𑁆𑀘𑀦𑁆𑀢𑀺 𑀅𑀗𑁆𑀕𑁂𑀦 𑀓𑀼𑀲𑀮𑀫𑀽𑀮𑀁 𑀧𑀳𑀻𑀬𑀢𑀺, 𑀅𑀬𑀁 𑀅𑀧𑁆𑀧𑀳𑀻𑀦𑀪𑀽𑀫𑀺𑀬𑀁 𑀲𑀫𑀼𑀤𑀬𑁄𑁇 𑀬𑀁 𑀢𑁂𑀲𑀁 𑀧𑀳𑀸𑀦𑀸, 𑀅𑀬𑀁 𑀦𑀺𑀭𑁄𑀥𑁄𑁇 𑀇𑀫𑀸𑀦𑀺 𑀘𑀢𑁆𑀢𑀸𑀭𑀺 𑀲𑀘𑁆𑀘𑀸𑀦𑀺𑁇 𑀅𑀬𑀁 𑀆𑀯𑀝𑁆𑀝𑁄 𑀳𑀸𑀭𑁄𑁇

669\. 𑀯𑀺𑀪𑀢𑁆𑀢𑀻𑀢𑀺—

670\. _“𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸,_  
_𑀫𑀦𑁄𑀲𑁂𑀝𑁆𑀞𑀸 𑀫𑀦𑁄𑀚𑀯𑀸;_  
_𑀫𑀦𑀲𑀸 𑀘𑁂 𑀧𑀲𑀦𑁆𑀦𑁂𑀦,_  
_𑀪𑀸𑀲𑀢𑀺 𑀯𑀸 𑀓𑀭𑁄𑀢𑀺 𑀯𑀸;_  
_𑀢𑀢𑁄 𑀦𑀁 𑀲𑀼𑀔𑀫𑀦𑁆𑀯𑁂𑀢𑀺,_  
_𑀙𑀸𑀬𑀸𑀯 𑀅𑀦𑀧𑀸𑀬𑀺𑀦𑀻”𑀢𑀺𑁇_  


671\. 𑀢𑀁 𑀦 𑀏𑀓𑀁𑀲𑁂𑀦 𑀲𑀫𑀡𑀲𑁆𑀲 𑀯𑀸 𑀩𑁆𑀭𑀸𑀳𑁆𑀫𑀡𑀲𑁆𑀲 𑀯𑀸 𑀧𑀦 𑀳𑁄𑀢𑀺𑁇 𑀢𑀲𑁆𑀲 𑀯𑀸 𑀫𑀺𑀘𑁆𑀙𑀸𑀤𑀺𑀝𑁆𑀞𑀺𑀓𑀲𑁆𑀲 𑀲𑀓𑀲𑀢𑁆𑀣𑁂 𑀘𑀺𑀢𑁆𑀢𑀁 𑀧𑀲𑀸𑀤𑁂𑀢𑀺, 𑀢𑁂𑀦 𑀘 𑀧𑀲𑀦𑁆𑀦𑁂𑀦 𑀘𑀺𑀢𑁆𑀢𑁂𑀦 𑀪𑀸𑀲𑀢𑀺 𑀩𑁆𑀬𑀸𑀓𑀭𑁄𑀢𑀺 𑀦 𑀢𑀁 𑀲𑀼𑀔𑀫𑀦𑁆𑀯𑁂𑀢𑀺 𑀦 𑀙𑀸𑀬𑀸𑀯 𑀅𑀦𑀼𑀕𑀸𑀫𑀺𑀦𑀻, 𑀤𑀼𑀓𑁆𑀔𑀫𑁂𑀯 𑀢𑀁 𑀅𑀦𑁆𑀯𑁂𑀢𑀺𑁇 𑀬𑀣𑀸 𑀯𑀳𑀦𑁆𑀢𑀁 𑀘𑀓𑁆𑀓𑀁 𑀧𑀤𑀫𑀦𑁆𑀯𑁂𑀢𑀺, 𑀇𑀤𑀁 𑀢𑀁 𑀯𑀺𑀪𑀚𑁆𑀚𑀩𑁆𑀬𑀸𑀓𑀭𑀡𑀻𑀬𑀁𑁇 𑀫𑀦𑀲𑀸 𑀘𑁂 𑀧𑀲𑀦𑁆𑀦𑁂𑀦 𑀓𑀸𑀬𑀓𑀫𑁆𑀫𑀁 𑀯𑀘𑀻𑀓𑀫𑁆𑀫𑀁 𑀲𑀼𑀔𑀯𑁂𑀤𑀦𑀻𑀬𑀦𑁆𑀢𑀺 𑀲𑀫𑀕𑁆𑀕𑀢𑁂 𑀲𑀼𑀔𑀯𑁂𑀤𑀦𑀻𑀬𑀁 𑀫𑀺𑀘𑁆𑀙𑀕𑁆𑀕𑀢𑁂 𑀤𑀼𑀓𑁆𑀔𑀯𑁂𑀤𑀦𑀻𑀬𑀁, 𑀅𑀬𑀁 𑀯𑀺𑀪𑀢𑁆𑀢𑀺𑁇

672\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀯𑀢𑁆𑀢𑀦𑁄 𑀳𑀸𑀭𑁄? 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸𑀢𑀺 𑀬𑀁 𑀫𑀦𑀲𑀸 𑀧𑀤𑀼𑀝𑁆𑀞𑁂𑀦 𑀪𑀸𑀲𑀢𑀺 𑀯𑀸 𑀓𑀭𑁄𑀢𑀺 𑀯𑀸 𑀤𑀼𑀓𑁆𑀔𑀫𑀲𑁆𑀲𑀸𑀦𑀼𑀕𑀸𑀫𑀺𑀦𑀻, 𑀏𑀢𑀸𑀦𑀺𑀬𑁂𑀯 𑀤𑁆𑀯𑁂 𑀲𑀼𑀢𑁆𑀢𑀸𑀦𑀺 𑀪𑀸𑀲𑀺𑀢𑀸𑀦𑀺 𑀏𑀲 𑀏𑀯 𑀘 𑀧𑀝𑀺𑀧𑀓𑁆𑀔𑁄𑁇 𑀯𑁂𑀯𑀘𑀦𑀦𑁆𑀢𑀺 𑀬𑀤𑀺𑀤𑀁 𑀫𑀦𑁄 𑀘𑀺𑀢𑁆𑀢𑀁 𑀯𑀺𑀜𑁆𑀜𑀸𑀡𑀁 𑀫𑀦𑀺𑀦𑁆𑀤𑁆𑀭𑀺𑀬𑀁 𑀫𑀦𑁄𑀯𑀺𑀜𑁆𑀜𑀸𑀡𑀥𑀸𑀢𑀼𑁇

673\. 𑀧𑀜𑁆𑀜𑀢𑁆𑀢𑀻𑀢𑀺 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸𑀢𑀺 𑀅𑀬𑀁 𑀫𑀦𑁄 𑀓𑀺𑀜𑁆𑀘𑀺 𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀥𑀫𑁆𑀫𑀸𑀢𑀺 𑀓𑀼𑀲𑀮𑀓𑀫𑁆𑀫𑀧𑀣𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀫𑀦𑁄𑀲𑁂𑀝𑁆𑀞𑀸𑀢𑀺 𑀯𑀺𑀲𑀺𑀝𑁆𑀞𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀫𑀦𑁄𑀚𑀯𑀸𑀢𑀺 𑀲𑀳𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀘𑀺𑀢𑁆𑀢𑀦𑁆𑀢𑀺 𑀦𑁂𑀓𑁆𑀔𑀫𑁆𑀫𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀫𑀦𑀲𑀸 𑀘𑁂 𑀧𑀲𑀦𑁆𑀦𑁂𑀦𑀸𑀢𑀺 𑀲𑀤𑁆𑀥𑀺𑀦𑁆𑀤𑁆𑀭𑀺𑀬𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀫𑀦𑀲𑀸 𑀘𑁂 𑀧𑀲𑀦𑁆𑀦𑁂𑀦𑀸𑀢𑀺 𑀅𑀦𑀸𑀯𑀺𑀮𑀲𑀗𑁆𑀓𑀧𑁆𑀧𑀤𑀼𑀢𑀺𑀬𑀚𑁆𑀛𑀸𑀦𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀫𑀦𑀲𑀸 𑀘𑁂 𑀧𑀲𑀦𑁆𑀦𑁂𑀦𑀸𑀢𑀺 𑀅𑀲𑁆𑀲𑀤𑁆𑀥𑀸𑀦𑀁 𑀧𑀝𑀺𑀧𑀓𑁆𑀔𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀪𑀸𑀲𑀢𑀺 𑀯𑀸𑀢𑀺 𑀲𑀫𑁆𑀫𑀸𑀯𑀸𑀘𑀸𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀓𑀭𑁄𑀢𑀺 𑀯𑀸𑀢𑀺 𑀲𑀫𑁆𑀫𑀸𑀓𑀫𑁆𑀫𑀦𑁆𑀢𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀢𑀢𑁄 𑀦𑀁 𑀲𑀼𑀔𑀫𑀦𑁆𑀯𑁂𑀢𑀻𑀢𑀺 𑀛𑀸𑀦𑀲𑀫𑀸𑀥𑀸𑀦𑀁𑁇 𑀇𑀦𑁆𑀤𑁆𑀭𑀺𑀬𑁂𑀲𑀼 𑀫𑀦𑀺𑀦𑁆𑀤𑁆𑀭𑀺𑀬𑀁𑁇 𑀧𑀝𑀺𑀘𑁆𑀘𑀲𑀫𑀼𑀧𑁆𑀧𑀸𑀤𑁂 𑀯𑀺𑀜𑁆𑀜𑀸𑀡𑀁𑁇 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸𑀢𑀺 𑀫𑁂𑀢𑁆𑀢𑀸 𑀘 𑀫𑀼𑀤𑀼𑀢𑀸 𑀘 𑀛𑀸𑀦𑁂𑀲𑀼 𑀤𑀼𑀢𑀺𑀬𑀁 𑀛𑀸𑀦𑀁 𑀢𑀢𑀺𑀬𑀜𑁆𑀘𑁇 𑀔𑀦𑁆𑀥𑁂𑀲𑀼 𑀲𑀗𑁆𑀔𑀸𑀭𑀓𑁆𑀔𑀦𑁆𑀥𑀧𑀭𑀺𑀬𑀸𑀧𑀦𑁆𑀦𑁄𑁇 𑀥𑀸𑀢𑀽𑀲𑀼 𑀥𑀫𑁆𑀫𑀥𑀸𑀢𑀼, 𑀆𑀬𑀢𑀦𑁂𑀲𑀼 𑀥𑀫𑁆𑀫𑀸𑀬𑀢𑀦𑀁𑁇 𑀬𑀁 𑀓𑀼𑀲𑀮𑀁 𑀇𑀦𑁆𑀤𑁆𑀭𑀺𑀬𑁂𑀲𑀼 𑀲𑀼𑀔𑀺𑀦𑁆𑀤𑁆𑀭𑀺𑀬𑀜𑁆𑀘 𑀲𑁄𑀫𑀦𑀲𑁆𑀲𑀺𑀦𑁆𑀤𑁆𑀭𑀺𑀬𑀜𑁆𑀘 𑀧𑀤𑀝𑁆𑀞𑀸𑀦𑀁𑁇 𑀇𑀫𑁂𑀲𑀁 𑀥𑀫𑁆𑀫𑀸𑀦𑀁 𑀧𑀝𑀺𑀘𑁆𑀘𑀲𑀫𑀼𑀧𑁆𑀧𑀦𑁆𑀦𑀸𑀦𑀁 𑀨𑀲𑁆𑀲𑀧𑀘𑁆𑀘𑀬𑀸 𑀲𑀼𑀔𑀯𑁂𑀤𑀦𑀻𑀬𑁄 𑀨𑀲𑁆𑀲𑁄 𑀲𑀼𑀔𑀯𑁂𑀤𑀦𑀸 𑀫𑀦𑁄𑀧𑀯𑀺𑀘𑀸𑀭𑁂𑀲𑀼 𑀲𑁄𑀫𑀦𑀲𑁆𑀲𑀯𑀺𑀘𑀸𑀭𑁄 𑀙𑀢𑁆𑀢𑀺𑀁𑀲𑁂𑀲𑀼 𑀧𑀞𑀫𑀧𑀤𑁂𑀲𑀼 𑀙 𑀲𑁄𑀫𑀦𑀲𑁆𑀲𑀦𑁂𑀓𑁆𑀔𑀫𑁆𑀫𑀲𑁆𑀲𑀺𑀢𑀸𑁇 𑀇𑀢𑀺 𑀅𑀬𑀁 𑀑𑀢𑀭𑀡𑁄 𑀳𑀸𑀭𑁄𑁇

674\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄 𑀳𑀸𑀭𑁄? 𑀬𑀁 𑀅𑀢𑁆𑀣𑀁 𑀆𑀭𑀩𑁆𑀪 𑀇𑀤𑀁 𑀲𑀼𑀢𑁆𑀢𑀁 𑀪𑀸𑀲𑀺𑀢𑀁𑁇 𑀲𑁄 𑀅𑀢𑁆𑀣𑁄 𑀦𑀺𑀬𑀼𑀢𑁆𑀢𑁄 𑀏𑀢𑀫𑀢𑁆𑀣𑀁 𑀆𑀭𑀩𑁆𑀪 𑀲𑀼𑀢𑁆𑀢𑀁𑁇 𑀅𑀬𑀁 𑀲𑁄𑀥𑀦𑁄 𑀳𑀸𑀭𑁄𑁇

(85.)

675\. 𑀢𑀢𑁆𑀣 𑀓𑀢𑀫𑁄 𑀅𑀥𑀺𑀝𑁆𑀞𑀸𑀦𑁄 𑀳𑀸𑀭𑁄? 𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸𑀢𑀺 𑀯𑁂𑀯𑀘𑀦𑀧𑀜𑁆𑀜𑀢𑁆𑀢𑀺, 𑀦 𑀏𑀓𑀢𑁆𑀢𑀧𑀜𑁆𑀜𑀢𑁆𑀢𑀺𑁇 𑀥𑀫𑁆𑀫𑀸𑀢𑀺 𑀏𑀓𑀢𑁄 𑀦 𑀯𑁂𑀯𑀘𑀦𑀧𑀜𑁆𑀜𑀢𑁆𑀢𑀺𑁇 𑀫𑀦𑀲𑀸 𑀘𑁂 𑀧𑀲𑀦𑁆𑀦𑁂𑀦𑀸𑀢𑀺 𑀲𑁄 𑀧𑀲𑀸𑀤𑁄 𑀤𑁆𑀯𑀺𑀥𑁄 𑀅𑀚𑁆𑀛𑀢𑁆𑀢𑀜𑁆𑀘 𑀅𑀩𑁆𑀬𑀸𑀧𑀸𑀤𑀸𑀯𑀺𑀓𑁆𑀔𑀫𑁆𑀪𑀦𑀩𑀳𑀺𑀤𑁆𑀥𑀸 𑀘 𑀑𑀓𑀧𑁆𑀧𑀦𑀢𑁄𑁇 𑀲𑁄 𑀅𑀚𑁆𑀛𑀢𑁆𑀢𑀧𑀲𑀸𑀤𑁄 𑀤𑁆𑀯𑀺𑀥𑁄𑁇 𑀲𑀫𑀼𑀕𑁆𑀖𑀸𑀢𑀧𑀲𑀸𑀤𑁄 𑀘 𑀯𑀺𑀓𑁆𑀔𑀫𑁆𑀪𑀦𑀧𑀲𑀸𑀤𑁄 𑀘 𑀩𑁆𑀬𑀸𑀧𑀸𑀤𑀧𑀭𑀺𑀬𑀼𑀝𑁆𑀞𑀸𑀦𑀁𑁇 𑀯𑀺𑀖𑀸𑀢𑁄 𑀦 𑀫𑀽𑀮𑀧𑀲𑀸𑀤𑁄 𑀚𑀸𑀢𑀫𑀽𑀮𑀫𑁆𑀧𑀺 𑀯𑀸𑁇 𑀧𑀲𑀸𑀤𑁄 𑀲𑀩𑁆𑀬𑀸𑀧𑀸𑀤𑀁 𑀯𑀺𑀖𑀸𑀢𑁂𑀦𑁇 𑀢𑀢𑁄 𑀦𑀁 𑀲𑀼𑀔𑀫𑀦𑁆𑀯𑁂𑀢𑀻𑀢𑀺 𑀲𑀼𑀔𑀁 𑀓𑀸𑀬𑀺𑀓𑀜𑁆𑀘 𑀘𑁂𑀢𑀲𑀺𑀓𑀜𑁆𑀘 𑀅𑀧𑁆𑀧𑀺𑀬𑀯𑀺𑀧𑁆𑀧𑀬𑁄𑀕𑁄𑀧𑀺 𑀧𑀺𑀬𑀲𑀫𑁆𑀧𑀬𑁄𑀕𑁄𑀧𑀺 𑀦𑁂𑀓𑁆𑀔𑀫𑁆𑀫𑀲𑀼𑀔𑀫𑁆𑀧𑀺 𑀧𑀼𑀣𑀼𑀚𑁆𑀚𑀦𑀲𑀼𑀔𑀫𑁆𑀧𑀺 𑀧𑀻𑀢𑀺𑀲𑀫𑁆𑀩𑁄𑀚𑁆𑀛𑀗𑁆𑀕𑀫𑁆𑀧𑀺 𑀘𑁂𑀢𑀲𑀺𑀓𑀁 𑀲𑀼𑀔𑀁𑁇 𑀬𑀫𑁆𑀧𑀺 𑀧𑀲𑁆𑀲𑀤𑁆𑀥𑀓𑀸𑀬𑁄 𑀲𑀼𑀔𑀁 𑀯𑁂𑀤𑁂𑀢𑀺, 𑀢𑀫𑁆𑀧𑀺 𑀓𑀸𑀬𑀺𑀓𑀁 𑀲𑀼𑀔𑀁 𑀩𑁄𑀚𑁆𑀛𑀗𑁆𑀕𑀸 𑀘 𑀘𑁂𑀢𑀲𑀺𑀓𑀁 𑀲𑀼𑀔𑀁𑁇 𑀬𑀫𑁆𑀧𑀺 𑀧𑀲𑁆𑀲𑀤𑁆𑀥𑀓𑀸𑀬𑁄 𑀲𑀼𑀔𑀁 𑀯𑁂𑀤𑁂𑀲𑀺, 𑀢𑀫𑁆𑀧𑀺 𑀢𑀜𑁆𑀘 𑀲𑀼𑀔𑀧𑀤𑀝𑁆𑀞𑀸𑀦𑀁 𑀧𑀜𑁆𑀜𑀢𑁆𑀢𑀺𑀬𑀸 𑀬𑀣𑀸𑀯𑀼𑀢𑁆𑀢𑀁 𑀢𑀁 𑀅𑀧𑀭𑀸𑀫𑀝𑁆𑀞𑀁 𑀓𑀼𑀲𑀮𑀸𑀦𑀁 𑀥𑀫𑁆𑀫𑀸𑀦𑀁𑁇 𑀅𑀦𑁆𑀯𑁂𑀢𑀻𑀢𑀺 𑀅𑀧𑁆𑀧𑀦𑀸 𑀲𑀦𑁆𑀤𑀺𑀲𑁆𑀲𑀢𑀺 𑀦 𑀘𑀸𑀬𑀁 𑀯𑀸 𑀧𑀢𑁆𑀢𑀪𑀽𑀢𑁄 𑀅𑀦𑁆𑀯𑁂𑀢𑀺𑁇 𑀢𑀤𑀺𑀤𑀁 𑀲𑀼𑀢𑁆𑀢𑀁 𑀤𑁆𑀯𑀻𑀳𑀺 𑀆𑀓𑀸𑀭𑁂𑀳𑀺 𑀅𑀥𑀺𑀝𑁆𑀞𑀸𑀢𑀩𑁆𑀩𑀁𑁇 𑀳𑁂𑀢𑀼𑀦𑀸 𑀘 𑀬𑁄 𑀧𑀲𑀦𑁆𑀦𑀫𑀸𑀦𑀲𑁄 𑀯𑀺𑀧𑀸𑀓𑁂𑀦 𑀘 𑀬𑁄 𑀤𑀼𑀓𑁆𑀔𑀯𑁂𑀤𑀦𑀻𑀬𑁄𑁇

676\. 𑀧𑀭𑀺𑀓𑁆𑀔𑀸𑀭𑁄𑀢𑀺 𑀪𑀕𑀯𑀸 𑀧𑀜𑁆𑀘𑀲𑀢𑁂𑀦 𑀪𑀺𑀓𑁆𑀔𑀼𑀲𑀁𑀖𑁂𑀦 𑀦𑀕𑀭𑀁 𑀧𑀯𑀺𑀲𑀢𑀺 𑀭𑀸𑀚𑀕𑀳𑀁𑁇 𑀢𑀢𑁆𑀣 𑀫𑀦𑀼𑀲𑁆𑀲𑁄 𑀧𑀼𑀕𑁆𑀕𑀮𑁄 𑀪𑀕𑀯𑀦𑁆𑀢𑀁 𑀧𑀭𑀺𑀯𑀺𑀲𑀢𑀺, 𑀢𑀲𑁆𑀲 𑀧𑀲𑀸𑀤𑁄 𑀉𑀧𑁆𑀧𑀦𑁆𑀦𑁄 𑀓𑀼𑀲𑀮𑀫𑀽𑀮𑀧𑀼𑀩𑁆𑀩𑀬𑁄𑀕𑀸𑀯𑀘𑀭𑁄𑀧𑀺𑁇 𑀲𑁄 𑀅𑀜𑁆𑀜𑁂𑀲𑀜𑁆𑀘 𑀅𑀓𑁆𑀔𑀸𑀢𑀺, 𑀇𑀤𑀁 𑀯𑀸𑀘𑀁 𑀪𑀸𑀲𑀢𑀺 𑀮𑀸𑀪𑀸 𑀢𑁂𑀲𑀁, 𑀬𑁂𑀲𑀁 𑀦𑀺𑀯𑁂𑀲𑀦𑀁 𑀪𑀕𑀯𑀸 𑀧𑀯𑀺𑀲𑀢𑀺, 𑀅𑀫𑁆𑀳𑀸𑀓𑀫𑁆𑀧𑀺 𑀬𑀤𑀺 𑀪𑀯𑁂𑀬𑁆𑀬 𑀫𑀬𑀫𑁆𑀧𑀺 𑀪𑀕𑀯𑀢𑁄 𑀲𑀫𑁆𑀧𑀲𑀸𑀤𑀁 𑀮𑀘𑁆𑀙𑀫𑁆𑀳𑀸𑀢𑀺𑁇 𑀬𑁂𑀦 𑀪𑀕𑀯𑀸 𑀢𑁂𑀦𑀜𑁆𑀚𑀮𑀺𑀁 𑀧𑀡𑀸𑀫𑁂𑀢𑁆𑀯𑀸 “𑀦𑀫𑁄 𑀪𑀕𑀯𑀢𑁄 𑀦𑀫𑁄 𑀪𑀕𑀯𑀢𑁄”𑀢𑀺 𑀅𑀩𑁆𑀬𑀸𑀧𑀸𑀤𑀫𑀸𑀦𑁄 𑀏𑀓𑀫𑀦𑁆𑀢𑁂 𑀅𑀝𑁆𑀞𑀸𑀲𑀺𑁇 𑀢𑀤𑀦𑀦𑁆𑀢𑀭𑁂 𑀪𑀕𑀯𑀸 𑀇𑀫𑀁 𑀲𑀼𑀢𑁆𑀢𑀁 𑀅𑀪𑀸𑀲𑀺𑀢𑁆𑀣 “𑀫𑀦𑁄𑀧𑀼𑀩𑁆𑀩𑀗𑁆𑀕𑀫𑀸 𑀥𑀫𑁆𑀫𑀸”𑀢𑀺𑁇 𑀲𑀩𑁆𑀩𑀁 𑀲𑀼𑀢𑁆𑀢𑀁 𑀢𑀣𑀸 𑀬𑀁 𑀧𑀭𑁂𑀲𑀁 𑀪𑀸𑀲𑀢𑀺 𑀇𑀤𑀁 𑀯𑀸𑀘𑀸𑀓𑀫𑁆𑀫𑀁𑁇 𑀬𑀁 𑀅𑀜𑁆𑀚𑀮𑀺𑀁 𑀧𑀡𑀸𑀫𑁂𑀢𑀺, 𑀇𑀤𑀁 𑀓𑀸𑀬𑀓𑀫𑁆𑀫𑀁𑁇 𑀬𑁄 𑀫𑀦𑁄𑀧𑀲𑀸𑀤𑁄, 𑀇𑀤𑀁 𑀫𑀦𑁄𑀓𑀫𑁆𑀫𑀁𑁇 𑀢𑀢𑁆𑀣 𑀬𑀁 𑀧𑀭𑁂𑀲𑀁 𑀧𑀓𑀸𑀲𑁂𑀢𑀺 𑀪𑀸𑀲𑀢𑀺 𑀯𑀡𑁆𑀡𑀁𑁇 𑀬𑁂𑀲𑀁 𑀪𑀕𑀯𑀸 𑀦𑀺𑀯𑁂𑀲𑀦𑀁 𑀕𑀘𑁆𑀙𑀢𑀻𑀢𑀺𑁇 𑀲𑀩𑁆𑀩𑀁 𑀢𑀲𑁆𑀲 𑀅𑀮𑁄𑀪𑁄 𑀓𑀼𑀲𑀮𑀫𑀽𑀮𑀁𑁇 𑀬𑀁 𑀪𑀕𑀯𑀢𑀺 𑀫𑁂𑀢𑁆𑀢𑀘𑀺𑀢𑁆𑀢𑁄, 𑀢𑀲𑁆𑀲 𑀅𑀤𑁄𑀲𑁄 𑀓𑀼𑀲𑀮𑀫𑀽𑀮𑀁𑁇 𑀬𑀁 𑀅𑀜𑁆𑀚𑀮𑀺𑀁 𑀧𑀡𑀸𑀫𑁂𑀢𑀺 𑀫𑀸𑀦𑀜𑁆𑀘 𑀦𑀺𑀕𑁆𑀕𑀡𑁆𑀳𑀸𑀢𑀺, 𑀢𑀢𑁆𑀣𑀲𑁆𑀲 𑀅𑀫𑁄𑀳𑁄 𑀓𑀼𑀲𑀮𑀫𑀽𑀮𑀁 𑀧𑀸𑀢𑀼𑀪𑀯𑀢𑀺𑁇 𑀬𑀁 𑀉𑀍𑀆𑀭𑀧𑀜𑁆𑀜𑀁 𑀧𑀝𑀺𑀮𑀪𑀢𑀺, 𑀇𑀤𑀫𑀲𑁆𑀲 𑀤𑀺𑀝𑁆𑀞𑀺𑀯𑀺𑀧𑀮𑁆𑀮𑀸𑀲𑀧𑁆𑀧𑀳𑀸𑀦𑀁𑁇 𑀬𑀁 𑀢𑀣𑀸𑀬𑁂𑀯 𑀲𑀁𑀯𑀭𑁄 𑀳𑁄𑀢𑀺, 𑀇𑀤𑀫𑀲𑁆𑀲 𑀲𑀜𑁆𑀜𑀸𑀯𑀺𑀧𑀮𑁆𑀮𑀸𑀲𑀧𑁆𑀧𑀳𑀸𑀦𑀁𑁇 𑀬𑀁 𑀫𑀦𑀲𑁆𑀲 𑀧𑀲𑀸𑀤𑀦𑀁, 𑀇𑀤𑀫𑀲𑁆𑀲 𑀘𑀺𑀢𑁆𑀢𑀯𑀺𑀧𑀮𑁆𑀮𑀸𑀲𑀧𑁆𑀧𑀳𑀸𑀦𑀦𑁆𑀢𑀺 𑀅𑀓𑀼𑀲𑀮𑀯𑀺𑀧𑀮𑁆𑀮𑀸𑀲𑀸𑀦𑀁 𑀯𑀺𑀓𑁆𑀔𑀫𑁆𑀪𑀦𑀁 𑀧𑀳𑀸𑀦𑀁 𑀧𑀘𑁆𑀘𑀬𑁄𑁇 𑀢𑀻𑀡𑀺 𑀓𑀼𑀲𑀮𑀫𑀽𑀮𑀸𑀦𑀺 𑀬𑁄 𑀅𑀦𑀸𑀯𑀺𑀮𑀘𑀺𑀢𑁆𑀢𑀲𑀗𑁆𑀓𑀧𑁆𑀧𑁄, 𑀲𑁄 𑀢𑀲𑁆𑀲 𑀫𑀦𑀲𑀺𑀓𑀸𑀭𑁄𑀢𑀺 𑀯𑀼𑀘𑁆𑀘𑀢𑀺𑁇 𑀬𑀁 𑀓𑀺𑀮𑁂𑀲𑁂𑀳𑀺 𑀯𑀺𑀓𑁆𑀔𑀫𑁆𑀪𑀦𑀁 𑀇𑀢𑀺 𑀯𑀺𑀧𑀮𑁆𑀮𑀸𑀲𑀸 𑀘 𑀆𑀭𑀫𑁆𑀫𑀡𑀸 𑀲𑀧𑁆𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄 𑀓𑀼𑀲𑀮𑀫𑀽𑀮𑀸𑀦𑀺 𑀘 𑀲𑀦𑁆𑀤𑀺𑀲𑁆𑀲𑀬𑀢𑀸𑀬 𑀧𑀘𑁆𑀘𑀬𑁄, 𑀲𑁄 𑀘 𑀫𑀦𑀲𑀺𑀓𑀸𑀭𑁄 𑀳𑁂𑀢𑀼𑀦𑀸 𑀇𑀫𑀺𑀦𑀸 𑀧𑀘𑁆𑀘𑀬𑁂𑀦 𑀘𑀺𑀢𑁆𑀢𑀁 𑀉𑀧𑁆𑀧𑀦𑁆𑀦𑀁𑁇 𑀢𑀢𑁆𑀣 𑀬𑀁 𑀲𑀲𑀢𑁆𑀣𑀸𑀭𑀫𑁆𑀫𑀡𑀁 𑀘𑀺𑀢𑁆𑀢𑀁 𑀧𑀯𑀢𑁆𑀢𑀁 𑀅𑀬𑀁 𑀩𑀼𑀤𑁆𑀥𑀸𑀦𑀼𑀲𑁆𑀲𑀢𑀺𑁇 𑀬𑀫𑁆𑀧𑀺 𑀪𑀕𑀯𑀢𑁄 𑀕𑀼𑀡𑁂 𑀫𑀦𑀲𑀺 𑀓𑀭𑁄𑀢𑀺, 𑀅𑀬𑀫𑀲𑁆𑀲 𑀥𑀫𑁆𑀫𑀸𑀦𑀼𑀲𑁆𑀲𑀢𑀺𑁇 𑀢𑀢𑁆𑀣 𑀲𑀢𑀺𑀲𑀫𑁆𑀧𑀚𑀜𑁆𑀜𑀁 𑀳𑁂𑀢𑀼, 𑀅𑀬𑀜𑁆𑀘 𑀧𑀘𑁆𑀘𑀬𑁄𑁇 𑀯𑀸𑀘𑀸 𑀧𑀜𑁆𑀜𑀸 𑀳𑁂𑀢𑀼 𑀯𑀺𑀢𑀓𑁆𑀓𑀯𑀺𑀘𑀸𑀭𑀸 𑀧𑀘𑁆𑀘𑀬𑁄𑁇 𑀓𑀸𑀬𑀲𑀗𑁆𑀔𑀸𑀭𑀸 𑀓𑀫𑁆𑀫𑀲𑁆𑀲 𑀅𑀪𑀺𑀲𑀗𑁆𑀔𑀸𑀭𑁄 𑀦𑀸𑀫 𑀳𑁂𑀢𑀼 𑀯𑀸 𑀅𑀧𑁆𑀧𑀘𑁆𑀘𑀬𑁄 𑀲𑀼𑀔𑀯𑁂𑀤𑀦𑀻𑀬𑀲𑁆𑀲 𑀓𑀫𑁆𑀫𑀲𑁆𑀲 𑀉𑀧𑀘𑀬𑁄 𑀳𑁂𑀢𑀼𑀓𑀸 𑀓𑀫𑁆𑀫𑀲𑁆𑀲 𑀧𑀘𑁆𑀘𑀬𑁄𑁇

(86.)

677\. 𑀢𑀢𑁆𑀣 𑀓𑀢𑀫𑁄 𑀲𑀫𑀸𑀭𑁄𑀧𑀦𑁄 𑀳𑀸𑀭𑁄? 𑀫𑀦𑀲𑀸𑀬𑁂𑀯 𑀧𑀲𑀦𑁆𑀦𑁂𑀦 𑀲𑀢𑁄𑀬𑁂𑀯𑁂𑀢𑁆𑀣 𑀧𑀲𑀦𑁆𑀦𑁄 𑀅𑀧𑀺 𑀘 𑀘𑀺𑀢𑁆𑀢𑀯𑁄𑀤𑀸𑀦𑀸 𑀲𑀢𑁆𑀢𑀸 𑀯𑀺𑀫𑀼𑀘𑁆𑀘𑀦𑁆𑀢𑀻𑀢𑀺 𑀢𑁂𑀦 𑀲𑀢𑁆𑀢𑀸 𑀘𑀺𑀢𑁆𑀢𑀧𑀼𑀩𑁆𑀩𑀗𑁆𑀕𑀫𑀸 𑀘𑀺𑀢𑁆𑀢𑁂𑀦 𑀧𑀲𑀦𑁆𑀦𑁂𑀦 𑀘𑁂𑀢𑀦𑀸𑀧𑀺 𑀢𑀢𑁆𑀣 𑀘𑀺𑀢𑁆𑀢𑀪𑀽𑀢𑀸 𑀪𑀯𑀦𑁆𑀢𑀻𑀢𑀺 𑀧𑀝𑀺𑀖𑀸 𑀅𑀬𑀁 𑀘𑁂𑀢𑀦𑀸𑀦𑀁 𑀧𑀲𑀸𑀤𑁂𑀦 𑀓𑀸𑀬𑁄 𑀘𑀲𑁆𑀲 𑀧𑀲𑀸𑀤𑁄, 𑀲𑁄 𑀘 𑀆𑀭𑀪𑀢𑀺 𑀧𑀲𑀸𑀤𑁂𑀦 𑀧𑀲𑀦𑁆𑀦𑁄 𑀲𑀜𑁆𑀜𑀸𑀦𑀦𑁆𑀢𑀺 𑀘𑀲𑁆𑀲 𑀅𑀯𑀺𑀧𑀭𑀻𑀢𑀸, 𑀲𑁄 𑀧𑀜𑁆𑀘𑀯𑀺𑀥𑁄 𑀯𑀺𑀓𑁆𑀔𑀫𑁆𑀪𑀦𑀸, 𑀓𑀸𑀬𑀧𑀲𑁆𑀲𑀫𑁆𑀪𑀦𑀸𑀬𑁂𑀯 𑀧𑀲𑀸𑀤𑁄 𑀘𑀺𑀢𑁆𑀢𑀲𑀺𑀢𑁄 𑀘𑀺𑀢𑁆𑀢𑀁 𑀧𑀦 𑀧𑀼𑀩𑁆𑀩𑀁𑀬𑁂𑀯 𑀧𑀲𑀦𑁆𑀦𑀁𑁇 𑀅𑀬𑀁 𑀲𑀫𑀸𑀭𑁄𑀧𑀦𑀸𑁇 𑀏𑀯𑀁 𑀧𑀜𑁆𑀘𑀦𑁆𑀦𑀫𑁆𑀧𑀺 𑀧𑀲𑀸𑀤𑁄𑁇 𑀢𑀢𑁄 𑀦𑀁 𑀲𑀼𑀔𑀫𑀦𑁆𑀯𑁂𑀢𑀻𑀢𑀺 𑀓𑀢𑀫𑀁 𑀪𑀕𑀯𑀸 𑀦𑀺𑀤𑁆𑀤𑀺𑀲𑀢𑀺? 𑀦 𑀳𑀺 𑀅𑀢𑁆𑀢𑀲𑀘𑁆𑀘𑀁 𑀢𑀲𑁆𑀲 𑀓𑀫𑁆𑀫𑀲𑁆𑀲 𑀯𑀺𑀧𑀸𑀓𑁄 𑀅𑀦𑁆𑀯𑁂𑀢𑀺𑁇 𑀢𑀲𑁆𑀲 𑀉𑀧𑀸𑀬𑁄 𑀅𑀦𑀼𑀕𑀘𑁆𑀙𑀢𑀺 𑀬𑀤𑀸 𑀲𑀺𑀢𑀧𑀘𑁆𑀘𑀬𑀸 𑀉𑀧𑁆𑀧𑀚𑁆𑀚𑀢𑁂 𑀲𑁄𑀫𑀦𑀲𑁆𑀲𑀁 𑀅𑀯𑀺𑀧𑁆𑀧𑀝𑀺𑀲𑀸𑀭𑁄𑀧𑀺 𑀅𑀦𑁆𑀯𑁂𑀢𑀺𑁇 𑀅𑀬𑀁 𑀲𑀫𑀸𑀭𑁄𑀧𑀦𑁄 𑀳𑀸𑀭𑁄𑁇

678\. 𑀫𑀳𑀸𑀦𑀸𑀫𑀲𑀓𑁆𑀓𑀲𑁆𑀲 𑀲𑀼𑀢𑁆𑀢𑀁𑁇 𑀢𑀲𑁆𑀫𑀺𑀜𑁆𑀘𑁂 𑀲𑀫𑀬𑁂 𑀅𑀲𑁆𑀲𑀢𑁄 𑀅𑀲𑀫𑁆𑀧𑀚𑀸𑀦𑁄 𑀓𑀸𑀮𑀁 𑀓𑀭𑁂𑀬𑁆𑀬 𑀓𑀸𑀫𑁂 𑀪𑀯𑀢𑀺𑁇 𑀅𑀲𑁆𑀲𑀢𑁄 𑀅𑀪𑀺𑀲𑀫𑀸𑀳𑀸𑀭𑁄 𑀬𑁄 𑀫𑀸 𑀪𑀸𑀬𑀺, 𑀫𑀳𑀸𑀦𑀸𑀫, 𑀬𑀁 𑀢𑀁 𑀘𑀺𑀢𑁆𑀢𑀁 𑀤𑀻𑀖𑀭𑀢𑁆𑀢𑀁 𑀲𑀤𑁆𑀥𑀸𑀧𑀭𑀺𑀪𑀸𑀯𑀺𑀢𑀁 𑀲𑀻𑀮𑀧𑀭𑀺𑀪𑀸𑀯𑀺𑀢𑀁 𑀲𑀼𑀢𑀘𑀸𑀕𑀧𑀭𑀺𑀪𑀸𑀯𑀺𑀢𑀦𑁆𑀢𑀺 𑀯𑀺𑀢𑁆𑀣𑀸𑀭𑁂𑀦 𑀓𑀸𑀢𑀩𑁆𑀩𑀁𑁇 𑀘𑀸𑀕𑁂𑀦 𑀘 𑀧𑀜𑁆𑀜𑀸𑀬 𑀘 𑀓𑀺𑀁 𑀤𑀲𑁆𑀲𑁂𑀢𑀺? 𑀬𑀸 𑀲𑀤𑁆𑀥𑀸, 𑀲𑀸 𑀘𑁂𑀢𑀲𑁄 𑀧𑀲𑀸𑀤𑁄𑁇 𑀬𑀸 𑀅𑀦𑀸𑀯𑀺𑀮𑀲𑀗𑁆𑀓𑀧𑁆𑀧𑀺𑀢𑀸, 𑀲𑀸 𑀲𑀤𑁆𑀥𑀸𑁇 𑀓𑀺𑀁 𑀓𑀸𑀭𑀡𑀸? 𑀅𑀦𑀸𑀯𑀺𑀮𑀮𑀓𑁆𑀔𑀡𑀸𑁇 𑀅𑀦𑀸𑀯𑀺𑀮𑀮𑀓𑁆𑀔𑀡𑀸 𑀳𑀺 𑀲𑀤𑁆𑀥𑀸𑁇 𑀅𑀧𑀭𑁂 𑀆𑀳𑀼 𑀕𑀼𑀡𑀧𑀭𑀺𑀲𑀼𑀤𑁆𑀥𑀺𑀦𑀺𑀝𑁆𑀞𑀸𑀕𑀫𑀦𑀮𑀓𑁆𑀔𑀡𑀸, 𑀬𑀜𑁆𑀘 𑀅𑀧𑀭𑁂 𑀯𑀸 𑀯𑀘𑀦𑀧𑀝𑀺𑀕𑁆𑀕𑀳𑀮𑀓𑁆𑀔𑀡𑀸 𑀲𑀤𑁆𑀥𑀸𑁇 𑀅𑀧𑀭𑁄 𑀧𑀭𑀺𑀬𑀸𑀬𑁄 𑀅𑀢𑁆𑀢𑀸𑀦𑀁 𑀬𑀤𑀺 𑀏𑀯𑀁 𑀑𑀓𑀧𑁆𑀧𑁂𑀢𑀺 “𑀦𑀸𑀳𑀁 𑀓𑀺𑀜𑁆𑀘𑀺 𑀚𑀸𑀦𑀸𑀫𑀻𑀢𑀺 𑀏𑀲𑀸 𑀅𑀳𑀁 𑀢𑀢𑁆𑀣 𑀅𑀦𑀼𑀜𑁆𑀜𑀢𑁆𑀢𑀸 𑀅𑀦𑀜𑁆𑀜𑀢𑀸”𑀢𑀺𑁇 𑀅𑀬𑀁 𑀲𑀤𑁆𑀥𑀸𑀢𑀺𑁇 𑀅𑀧𑀭𑁄 𑀧𑀭𑀺𑀬𑀸𑀬𑁄 𑀏𑀓𑀲𑀝𑁆𑀞𑀺𑀬𑀸 𑀤𑀺𑀝𑁆𑀞𑀺𑀕𑀢𑀸𑀦𑀁 𑀆𑀤𑀻𑀦𑀯𑀸𑀦𑀼𑀧𑀲𑁆𑀲𑀦𑀸 𑀅𑀦𑀺𑀘𑁆𑀘𑀁 𑀤𑀼𑀓𑁆𑀔𑀫𑀦𑀢𑁆𑀢𑀸𑀢𑀺𑁇 𑀢𑁂𑀦 𑀘 𑀧𑀤𑀺𑀝𑁆𑀞𑀁 𑀪𑀯𑀢𑀺 𑀬𑀣𑀸 𑀕𑀫𑁆𑀪𑀻𑀭𑁂 𑀉𑀤𑀧𑀸𑀦𑁂 𑀉𑀤𑀓𑀁 𑀘𑀓𑁆𑀔𑀼𑀦𑀸 𑀧𑀲𑁆𑀲𑀢𑀺 𑀦 𑀘 𑀓𑀸𑀬𑁂𑀦 𑀅𑀪𑀺𑀲𑀫𑁆𑀪𑀼𑀦𑀸𑀢𑀺𑁇 𑀏𑀯𑀫𑀲𑁆𑀲 𑀅𑀭𑀺𑀬𑀸 𑀦𑀺𑀚𑁆𑀛𑀸𑀦𑀓𑁆𑀔𑀦𑁆𑀢𑀺𑀬𑀸 𑀤𑀺𑀝𑁆𑀞𑀺 𑀪𑀯𑀢𑀺, 𑀦 𑀘 𑀲𑀘𑁆𑀙𑀺𑀓𑀢𑀸𑁇 𑀅𑀬𑀁 𑀯𑀼𑀘𑁆𑀘𑀢𑀺 𑀲𑀤𑁆𑀥𑀸𑁇 𑀲𑀸 𑀘 𑀮𑁄𑀓𑀺𑀓𑀸𑁇 𑀅𑀧𑀭𑁄 𑀧𑀭𑀺𑀬𑀸𑀬𑁄 𑀔𑀫𑀢𑀺 𑀧𑀼𑀣𑀼𑀚𑁆𑀚𑀦𑀪𑀽𑀢𑀲𑁆𑀲 𑀯𑀻𑀲𑀢𑀺 𑀘𑀸𑀢𑀺 𑀓𑁄 𑀲𑀓𑁆𑀓𑀸𑀬𑀸𑀥𑀻𑀦𑀸 𑀦 𑀦𑀺𑀯𑁂𑀲𑁄𑁇 𑀦 𑀏𑀢𑀁 𑀏𑀓𑀦𑁆𑀢𑀺 𑀦𑀬𑀲𑀜𑁆𑀜𑀸 𑀬𑀣𑀸𑀪𑀽𑀢𑀁 𑀤𑀺𑀝𑁆𑀞𑀺𑀬𑀸 𑀢𑀼 𑀔𑀮𑀼 𑀫𑀼𑀤𑀽𑀳𑀺 𑀧𑀜𑁆𑀘𑀳𑀺 𑀇𑀦𑁆𑀤𑁆𑀭𑀺𑀬𑁂𑀳𑀺 𑀤𑀲𑁆𑀲𑀦𑀫𑀕𑁆𑀕𑁂𑀦 𑀧𑀳𑀻𑀦𑀸 𑀪𑀯𑀦𑁆𑀢𑀺𑁇 𑀤𑀺𑀝𑁆𑀞𑁂𑀓𑀝𑁆𑀞𑀸 𑀘 𑀓𑀺𑀮𑁂𑀲𑀸, 𑀅𑀬𑀁 𑀲𑀤𑁆𑀥𑀸𑁇

679\. 𑀲𑁄𑀢𑀸𑀧𑀢𑁆𑀢𑀗𑁆𑀕𑀫𑀤𑀼𑀓𑁆𑀔𑀸𑀬𑀁 𑀪𑀽𑀫𑀺𑀬𑀁 𑀧𑀭𑀺𑀧𑀼𑀡𑁆𑀡𑀸 𑀯𑀼𑀘𑁆𑀘𑀢𑀺𑁇 𑀢𑀲𑁆𑀫𑀺𑀁𑀬𑁂𑀯 𑀪𑀽𑀫𑀺𑀬𑀁 𑀲𑁂𑀓𑁆𑀔𑀲𑀻𑀮𑀁 𑀅𑀭𑀺𑀬𑀸 𑀥𑀸𑀭𑀦𑁆𑀢𑀺 𑀯𑀼𑀘𑁆𑀘𑀢𑀺𑁇 𑀢𑀲𑁆𑀫𑀺𑀁𑀬𑁂𑀯 𑀪𑀽𑀫𑀺𑀬𑀁 𑀫𑀼𑀤𑀼𑀧𑀜𑁆𑀜𑀸 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀦𑁆𑀢𑀺 𑀯𑀼𑀘𑁆𑀘𑀢𑀺𑁇 𑀢𑀲𑁆𑀫𑀺𑀁𑀬𑁂𑀯 𑀪𑀽𑀫𑀺𑀬𑀁 𑀔𑀦𑁆𑀥𑁂𑀳𑀺 𑀅𑀦𑀢𑁆𑀣𑀺𑀓𑀢𑀸, 𑀅𑀬𑀁 𑀘𑀸𑀕𑁄𑁇 𑀢𑀲𑁆𑀫𑀸 𑀲𑀤𑁆𑀥𑀸 𑀘𑀸𑀕𑀸𑀥𑀺𑀝𑁆𑀞𑀸𑀦𑁂𑀦 𑀦𑀺𑀤𑁆𑀤𑀺𑀲𑀺𑀢𑀩𑁆𑀩𑀸𑁇 𑀬𑀢𑀺𑀓𑁂𑀦 𑀪𑀺𑀬𑁆𑀬𑁄 𑀫𑀦𑁂𑀦 𑀲𑀸 𑀳𑀺𑀲𑁆𑀲 𑀯𑀺𑀧𑀭𑀻𑀢𑀸 𑀤𑀺𑀝𑁆𑀞𑀺𑀓𑀸 𑀅𑀲𑁆𑀲𑀤𑁆𑀥𑀸, 𑀲𑀸 𑀦𑀬𑀦𑁅𑀧𑀥𑀻𑀲𑀼 𑀧𑀫𑀢𑁆𑀢𑀸 𑀲𑀫𑀸𑀤𑀺𑀦𑁆𑀦𑀸𑁇 𑀢𑀢𑁆𑀣 𑀲𑀤𑁆𑀥𑀺𑀦𑁆𑀤𑁆𑀭𑀺𑀬𑀁 𑀬𑁄 𑀓𑀸𑀫𑀁 𑀧𑀭𑀺𑀯𑀺𑀲𑁆𑀲𑀦𑁆𑀢𑀺 𑀇𑀢𑀺 𑀲𑀦𑁆𑀢𑀧𑀸𑀧𑀧𑀝𑀺𑀦𑀺𑀲𑁆𑀲𑀕𑁆𑀕𑀸 𑀦 𑀘𑀸𑀕𑀸𑀥𑀺𑀝𑁆𑀞𑀸𑀦𑀁 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑁂𑀦 𑀧𑀜𑁆𑀜𑀸𑀥𑀺𑀝𑁆𑀞𑀸𑀦𑀁, 𑀲𑀻𑀮𑁂𑀦 𑀉𑀧𑀲𑀫𑀸𑀥𑀺𑀝𑁆𑀞𑀸𑀦𑀁𑁇 𑀇𑀫𑁂 𑀘𑀢𑁆𑀢𑀸𑀭𑁄 𑀥𑀫𑁆𑀫𑀸 𑀲𑀻𑀮𑀁 𑀧𑀭𑀺𑀪𑀸𑀯𑀬𑀦𑁆𑀢𑀺 𑀲𑀤𑁆𑀥𑀸 𑀲𑀻𑀮𑀁 𑀘𑀸𑀕𑁄 𑀘 𑀧𑀜𑁆𑀜𑀸𑀢𑀺𑁇 𑀢𑀢𑁆𑀣 𑀲𑀤𑁆𑀥𑀸𑀬 𑀑𑀖𑀁 𑀢𑀭𑀢𑀺𑁇 𑀬𑀁 𑀲𑀻𑀮𑀁, 𑀅𑀬𑀁 𑀅𑀧𑁆𑀧𑀫𑀸𑀤𑁄𑁇 𑀬𑁄 𑀘𑀸𑀕𑁄, 𑀇𑀤𑀁 𑀧𑀜𑁆𑀜𑀸𑀬 𑀓𑀫𑁆𑀫𑀁𑁇 𑀬𑀸 𑀧𑀜𑁆𑀜𑀸, 𑀇𑀤𑀁 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀁, 𑀢𑀢𑁆𑀣 𑀬𑀁 𑀲𑀤𑁆𑀥𑀺𑀦𑁆𑀤𑁆𑀭𑀺𑀬𑀁𑁇 𑀢𑀁 𑀢𑀻𑀲𑀼 𑀅𑀯𑁂𑀘𑁆𑀘𑀧𑁆𑀧𑀲𑀸𑀤𑁂𑀲𑀼𑁇 𑀬𑀁 𑀲𑀻𑀮𑀁, 𑀢𑀁 𑀲𑀤𑁆𑀥𑀺𑀦𑁆𑀤𑁆𑀭𑀺𑀬𑁂𑀲𑀼𑁇 𑀬𑁄 𑀘𑀸𑀕𑁄, 𑀲𑁄 𑀘𑀢𑀽𑀲𑀼 𑀛𑀸𑀦𑁂𑀲𑀼𑁇 𑀬𑀸 𑀧𑀜𑁆𑀜𑀸, 𑀲𑀸 𑀲𑀘𑁆𑀘𑁂𑀲𑀼, 𑀲𑀢𑀺 𑀲𑀩𑁆𑀩𑀢𑁆𑀣𑀕𑀸𑀫𑀺𑀦𑀻𑁇 𑀢𑀲𑁆𑀲 𑀲𑁂𑀓𑁆𑀔𑀲𑁆𑀲 𑀪𑀤𑁆𑀤𑀺𑀓𑀸 𑀪𑀢𑀺, 𑀪𑀤𑁆𑀤𑀺𑀓𑁄 𑀅𑀪𑀺𑀲𑀫𑁆𑀧𑀭𑀸𑀬𑁄𑁇 𑀢𑀲𑁆𑀲 𑀲𑀫𑁆𑀫𑀼𑀝𑁆𑀞𑀲𑁆𑀲𑀢𑀺𑀓𑀲𑁆𑀲 𑀲𑀻𑀮𑀁 𑀓𑀭𑁄𑀦𑁆𑀢𑀲𑁆𑀲 𑀦 𑀓𑀸𑀬𑀲𑀫𑁆𑀫𑀼𑀝𑁆𑀞𑀲𑁆𑀲𑀢𑀺𑀢𑀸𑀬 𑀢𑀸𑀦𑀺 𑀯𑀸 𑀇𑀦𑁆𑀤𑁆𑀭𑀺𑀬𑀸𑀦𑀺 𑀢𑀁 𑀯𑀸 𑀓𑀼𑀲𑀮𑀫𑀽𑀮𑀁 𑀓𑀫𑁆𑀫𑀯𑀺𑀧𑀸𑀓𑀁 𑀪𑀯𑀢𑀺𑁇 𑀢𑀲𑁆𑀲 𑀢𑀺𑀓𑀲𑁆𑀲 𑀅𑀢𑁆𑀣𑀦𑀺𑀤𑁆𑀤𑁂𑀲𑁄𑁇 𑀢𑀢𑁆𑀣 𑀲𑀤𑁆𑀥𑀸 𑀲𑀻𑀮𑀁 𑀘𑀸𑀕𑁄 𑀧𑀜𑁆𑀜𑀸 𑀘𑀢𑁆𑀢𑀸𑀭𑁄 𑀥𑀫𑁆𑀫𑀸𑁇 𑀬𑀸 𑀲𑀤𑁆𑀥𑀸 𑀬𑀸 𑀘 𑀧𑀜𑁆𑀜𑀸, 𑀇𑀤𑀁 𑀫𑀦𑁄𑀲𑀼𑀘𑀭𑀺𑀢𑀁𑁇 𑀬𑀁 𑀲𑀻𑀮𑀁, 𑀇𑀤𑀁 𑀓𑀸𑀬𑀺𑀓𑀁 𑀯𑀸𑀘𑀲𑀺𑀓𑀁 𑀲𑀼𑀘𑀭𑀺𑀢𑀁𑁇 𑀬𑁄 𑀘𑀸𑀕𑁄, 𑀇𑀤𑀁 𑀘𑁂𑀢𑀲𑀺𑀓𑀁 𑀅𑀮𑁄𑀪𑁄 𑀲𑀼𑀘𑀭𑀺𑀢𑀁𑁇 𑀇𑀢𑀺 𑀘𑀺𑀢𑁆𑀢𑁂 𑀕𑀳𑀺𑀢𑁂 𑀧𑀜𑁆𑀘𑀓𑁆𑀔𑀦𑁆𑀥𑀸 𑀕𑀳𑀺𑀢𑀸 𑀪𑀯𑀦𑁆𑀢𑀺𑁇 𑀇𑀫𑁂𑀳𑀺 𑀥𑀫𑁆𑀫𑁂𑀳𑀺 𑀲𑀼𑀘𑀭𑀺𑀢𑀁 𑀇𑀤𑀁 𑀤𑀼𑀓𑁆𑀔𑀜𑁆𑀘 𑀅𑀭𑀺𑀬𑀲𑀘𑁆𑀘𑀁 𑀧𑀤𑀝𑁆𑀞𑀸𑀦𑀁 𑀫𑀕𑁆𑀕𑀲𑁆𑀲𑁇

(87.)

680\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄 𑀳𑀸𑀭𑁄? 𑀬𑀸 𑀘 𑀲𑀤𑁆𑀥𑀸 𑀬𑀜𑁆𑀘 𑀲𑀻𑀮𑀁𑁇 𑀢𑀁 𑀓𑀺𑀲𑁆𑀲 𑀓𑀭𑁄𑀢𑀺? 𑀬𑀸 𑀲𑀤𑁆𑀥𑀸 𑀢𑀸𑀬 𑀪𑀕𑀯𑀦𑁆𑀢𑀁 𑀅𑀦𑀼𑀲𑁆𑀲𑀭𑀢𑀺 𑀫𑀢𑁆𑀢𑁂𑀦𑀧𑀺 𑀳𑀢𑁆𑀣𑀺𑀦𑀸 𑀲𑀫𑀸𑀕𑀢𑀸, 𑀅𑀲𑁆𑀲 𑀪𑁄 𑀓𑀼𑀓𑁆𑀓𑀼𑀭𑀸 𑀲𑀩𑁆𑀩𑀁 𑀲𑀻𑀮𑁂𑀦 𑀦𑀧𑁆𑀧𑀝𑀺𑀧𑀚𑁆𑀚𑀢𑀺 𑀓𑀸𑀬𑁂𑀦 𑀯𑀸 𑀯𑀸𑀘𑀸𑀬 𑀯𑀸 𑀞𑀸𑀦𑀁 𑀯𑀺𑀲𑀸𑀭𑀤𑁄 𑀪𑀯𑀢𑀻𑀢𑀺 𑀅𑀯𑀺𑀧𑁆𑀧𑀝𑀺𑀲𑀸𑀭𑀻 𑀧𑀜𑁆𑀜𑀸 𑀬𑀲𑁆𑀲 𑀧𑀜𑁆𑀜𑀢𑁆𑀢𑀁 𑀉𑀧𑀝𑁆𑀞𑀧𑁂𑀢𑀺𑁇 𑀢𑀲𑁆𑀲 𑀅𑀔𑀡𑁆𑀟𑀲𑁆𑀲 𑀲𑀻𑀮𑀁 𑀬𑀁 𑀦 𑀧𑀘𑁆𑀙𑀺 𑀢𑀲𑁆𑀲𑀁 𑀫𑁄𑀳𑀲𑁆𑀲 𑀅𑀓𑀼𑀲𑀮𑀘𑀺𑀢𑁆𑀢𑀁 𑀉𑀧𑁆𑀧𑀚𑁆𑀚𑀢𑀺 𑀫𑀺𑀘𑁆𑀙𑀸𑀤𑀺𑀝𑁆𑀞𑀺𑀲𑀳𑀕𑀢𑀁 𑀯𑀸, 𑀅𑀬𑀁 𑀯𑀺𑀘𑀬𑁄 𑀳𑀸𑀭𑁄𑁇 𑀥𑀫𑁆𑀫𑀯𑀸𑀤𑀺𑀦𑁄 𑀪𑀤𑁆𑀤𑀺𑀓𑀸𑀭𑀸𑀢𑀺 𑀪𑀯𑀺𑀲𑁆𑀲𑀢𑀺 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺𑁇

681\. 𑀢𑀢𑁆𑀣 𑀓𑀢𑀫𑁄 𑀧𑀤𑀝𑁆𑀞𑀸𑀦𑁄 𑀳𑀸𑀭𑁄? 𑀬𑀫𑀺𑀤𑀁 𑀘𑀺𑀢𑁆𑀢𑀁 𑀤𑀻𑀖𑀭𑀢𑁆𑀢𑀁 𑀧𑀭𑀺𑀪𑀸𑀯𑀺𑀢𑀁 𑀲𑀤𑁆𑀥𑀸𑀬 𑀲𑀻𑀮𑁂𑀦 𑀘𑀸𑀕𑁂𑀦 𑀧𑀜𑁆𑀜𑀸𑀬 𑀲𑀫𑀸𑀥𑀺𑀦𑀸 𑀧𑀞𑀫𑀚𑁆𑀛𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀬𑀸 𑀲𑀤𑁆𑀥𑀸 𑀅𑀲𑁆𑀲 𑀅𑀦𑀸𑀯𑀺𑀮𑀲𑀗𑁆𑀓𑀧𑁆𑀧𑁄, 𑀢𑀁 𑀤𑀼𑀢𑀺𑀬𑀚𑁆𑀛𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀢𑀻𑀡𑀺 𑀘 𑀅𑀯𑁂𑀘𑁆𑀘𑀧𑁆𑀧𑀲𑀸𑀤𑀸 𑀬𑀁 𑀲𑀻𑀮𑀁, 𑀢𑀁 𑀅𑀭𑀺𑀬𑀓𑀦𑁆𑀢𑀁, 𑀢𑀁 𑀲𑀻𑀮𑀓𑁆𑀔𑀦𑁆𑀥𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀬𑀸 𑀧𑀜𑁆𑀜𑀸, 𑀲𑀸 𑀧𑀜𑁆𑀜𑀸𑀓𑁆𑀔𑀦𑁆𑀥𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀇𑀫𑁂 𑀘 𑀥𑀫𑁆𑀫𑀸 𑀇𑀤𑀜𑁆𑀘 𑀘𑀺𑀢𑁆𑀢𑀁 𑀏𑀓𑁄𑀤𑀺𑀪𑀽𑀢𑀲𑀫𑀸𑀥𑀺𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀲𑀤𑁆𑀥𑀸 𑀲𑀤𑁆𑀥𑀺𑀦𑁆𑀤𑁆𑀭𑀺𑀬𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀘𑀸𑀕𑁄 𑀲𑀫𑀸𑀥𑀺𑀦𑁆𑀤𑁆𑀭𑀺𑀬𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀧𑀜𑁆𑀜𑀸 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀲𑀤𑁆𑀥𑀸 𑀘 𑀧𑀜𑁆𑀜𑀸 𑀘 𑀯𑀺𑀧𑀲𑁆𑀲𑀦𑀸𑀬 𑀧𑀤𑀝𑁆𑀞𑀸𑀦𑀁𑁇 𑀲𑀻𑀮𑀜𑁆𑀘 𑀘𑀸𑀕𑁄 𑀘 𑀲𑀫𑀣𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀲𑀤𑁆𑀥𑀸 𑀘 𑀧𑀜𑁆𑀜𑀸 𑀘 𑀅𑀯𑀺𑀚𑁆𑀚𑀸 𑀯𑀺𑀭𑀸𑀕𑀸𑀬 𑀧𑀜𑁆𑀜𑀸𑀯𑀺𑀫𑀼𑀢𑁆𑀢𑀺𑀬𑀸 𑀧𑀤𑀝𑁆𑀞𑀸𑀦𑀁𑁇 𑀲𑀻𑀮𑀜𑁆𑀘 𑀘𑀸𑀕𑁄 𑀘 𑀭𑀸𑀕𑀯𑀺𑀭𑀸𑀕𑀸𑀬 𑀘𑁂𑀢𑁄𑀯𑀺𑀫𑀼𑀢𑁆𑀢𑀺𑀬𑀸 𑀧𑀤𑀝𑁆𑀞𑀸𑀦𑀁𑁇

682\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄 𑀳𑀸𑀭𑁄? 𑀯𑀺𑀜𑁆𑀜𑀸𑀡𑁂 𑀯𑀼𑀢𑁆𑀢𑁂 𑀲𑀤𑁆𑀥𑀸𑀲𑀢𑀺𑀪𑀸𑀯𑀺𑀢𑁂 𑀲𑀩𑁆𑀩𑁂 𑀧𑀜𑁆𑀘𑀓𑁆𑀔𑀦𑁆𑀥𑀸 𑀯𑀼𑀢𑁆𑀢𑀸 𑀪𑀯𑀦𑁆𑀢𑀺𑁇 𑀲𑀤𑁆𑀥𑀸𑀬 𑀪𑀡𑀺𑀢𑀸𑀬 𑀲𑀩𑁆𑀩𑀸𑀦𑀺 𑀲𑀢𑁆𑀢 𑀥𑀦𑀸𑀦𑀺 𑀪𑀡𑀺𑀢𑀸𑀦𑀺 𑀳𑁄𑀦𑁆𑀢𑀺 𑀲𑀤𑁆𑀥𑀸𑀥𑀦𑀁…𑀧𑁂…  𑀲𑀻𑀮𑀓𑁆𑀔𑀦𑁆𑀥𑁂 𑀯𑀼𑀢𑁆𑀢𑁂 𑀲𑀫𑀸𑀥𑀺𑀓𑁆𑀔𑀦𑁆𑀥𑁄 𑀘 𑀧𑀜𑁆𑀜𑀸𑀓𑁆𑀔𑀦𑁆𑀥𑁄 𑀘 𑀯𑀼𑀢𑁆𑀢𑀸 𑀪𑀯𑀦𑁆𑀢𑀺𑁇 𑀬𑀁 𑀢𑀁 𑀘𑀺𑀢𑁆𑀢𑀁 𑀤𑀻𑀖𑀭𑀢𑁆𑀢𑀁 𑀧𑀭𑀺𑀪𑀸𑀯𑀺𑀢𑀁 𑀧𑀘𑁆𑀙𑀺𑀫𑀓𑁂 𑀓𑀸𑀮𑁂 𑀦 𑀢𑀤𑀦𑀼𑀧𑀭𑀺𑀯𑀢𑁆𑀢𑀺 𑀪𑀯𑀺𑀲𑁆𑀲𑀢𑀻𑀢𑀺 𑀦𑁂𑀢𑀁 𑀞𑀸𑀦𑀁 𑀯𑀺𑀚𑁆𑀚𑀢𑀺𑁇 𑀢𑀢𑁆𑀣 𑀲𑀜𑁆𑀜𑀸𑀧𑀺 𑀢𑀤𑀦𑀼𑀧𑀭𑀺𑀯𑀢𑁆𑀢𑀺𑀦𑀻 𑀪𑀯𑀢𑀺𑁇 𑀬𑁂𑀧𑀺 𑀢𑀚𑁆𑀚𑀸𑀢𑀺𑀓𑀸 𑀥𑀫𑁆𑀫𑀸, 𑀢𑁂𑀧𑀺 𑀢𑀤𑀦𑀼𑀧𑀭𑀺𑀯𑀢𑁆𑀢𑀺𑀦𑁄 𑀪𑀯𑀦𑁆𑀢𑀺𑁇 𑀭𑀽𑀧𑀲𑀜𑁆𑀜𑀸 𑀭𑀽𑀧𑀲𑀜𑁆𑀘𑁂𑀢𑀦𑀸𑀦𑀼𑀧𑀲𑁆𑀲𑀦𑀫𑀦𑀲𑀺𑀓𑀸𑀭𑁄 𑀏𑀯𑀁 𑀙𑀦𑁆𑀦𑀁 𑀆𑀬𑀢𑀦𑀸𑀦𑀁 𑀯𑀺𑀜𑁆𑀜𑀸𑀡𑀓𑀸𑀬𑁂, 𑀅𑀬𑀁 𑀮𑀓𑁆𑀔𑀡𑁄 𑀳𑀸𑀭𑁄𑁇

683\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀇𑀥 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀪𑀤𑁆𑀤𑀺𑀓𑀁 𑀪𑀢𑀺𑀁 𑀆𑀓𑀗𑁆𑀔𑁂𑀬𑁆𑀬 𑀪𑀤𑁆𑀤𑀺𑀓𑀜𑁆𑀘 𑀅𑀪𑀺𑀲𑀫𑁆𑀧𑀭𑀸𑀬𑀁, 𑀢𑁂 𑀲𑀤𑁆𑀥𑀁 𑀲𑀻𑀮𑀁 𑀘𑀸𑀕𑀁 𑀧𑀜𑁆𑀜𑀜𑁆𑀘 𑀫𑀦𑀲𑀺 𑀓𑀭𑀺𑀲𑁆𑀲𑀦𑁆𑀢𑀺, 𑀅𑀬𑀁 𑀅𑀥𑀺𑀧𑁆𑀧𑀸𑀬𑁄𑁇 𑀬𑁂 𑀘𑀜𑁆𑀜𑁂𑀧𑀺 𑀲𑀢𑁆𑀢𑀸 𑀢𑀣𑀸𑀕𑀢𑀲𑁆𑀲 𑀲𑀫𑁆𑀫𑀼𑀔𑀁 𑀦 𑀧𑀝𑀺𑀬𑀼𑀚𑁆𑀛𑀦𑁆𑀢𑁂, 𑀇𑀫𑀁 𑀥𑀫𑁆𑀫𑀁 𑀲𑁄𑀢𑀸 𑀅𑀯𑀺𑀧𑁆𑀧𑀝𑀺𑀲𑀸𑀭𑀢𑁄 𑀓𑀸𑀮𑀁 𑀓𑀭𑀺𑀲𑁆𑀲𑀦𑁆𑀢𑀻𑀢𑀺, 𑀅𑀬𑀁 𑀅𑀥𑀺𑀧𑁆𑀧𑀸𑀬𑁄𑁇

(88.)

684\. 𑀢𑀢𑁆𑀣 𑀓𑀢𑀫𑁄 𑀆𑀯𑀝𑁆𑀝𑁄 𑀳𑀸𑀭𑁄? 𑀇𑀤𑀫𑁆𑀧𑀺 𑀘𑀢𑁆𑀢𑀸𑀭𑁄 𑀥𑀫𑁆𑀫𑀸 𑀲𑀤𑁆𑀥𑀸 𑀘 𑀧𑀜𑁆𑀜𑀸 𑀘 𑀅𑀲𑁆𑀲𑀤𑁆𑀥𑀺𑀬𑀜𑁆𑀘 𑀅𑀯𑀺𑀚𑁆𑀚𑀜𑁆𑀘 𑀳𑀦𑀦𑁆𑀢𑀺𑁇 𑀲𑀻𑀮𑀜𑁆𑀘 𑀘𑀸𑀕𑁄 𑀘 𑀢𑀡𑁆𑀳𑀸 𑀘 𑀤𑁄𑀲𑀜𑁆𑀘 𑀳𑀦𑀦𑁆𑀢𑀺𑁇 𑀢𑀲𑁆𑀲 𑀤𑁆𑀯𑁂 𑀫𑀽𑀮𑀸𑀦𑀺 𑀧𑀳𑀻𑀬𑀦𑁆𑀢𑀺𑁇 𑀤𑀼𑀓𑁆𑀔𑀁 𑀦𑀺𑀯𑀢𑁆𑀢𑁂𑀢𑀺 𑀅𑀧𑁆𑀧𑀳𑀻𑀦𑀪𑀽𑀫𑀺𑀬𑀜𑁆𑀘 𑀤𑁆𑀯𑀺𑀫𑀽𑀮𑀸𑀦𑀺 𑀧𑀜𑁆𑀘𑀓𑁆𑀔𑀦𑁆𑀥𑀸𑁇 𑀤𑁆𑀯𑁂 𑀅𑀭𑀺𑀬𑀲𑀘𑁆𑀘𑀸𑀦𑀺 𑀲𑀫𑀣𑁄 𑀘 𑀯𑀺𑀧𑀲𑁆𑀲𑀦𑀸 𑀘𑁇 𑀤𑁆𑀯𑀺𑀦𑁆𑀦𑀁 𑀫𑀽𑀮𑀸𑀦𑀁 𑀧𑀳𑀸𑀦𑀁𑁇 𑀇𑀫𑀸𑀦𑀺 𑀤𑁆𑀯𑁂 𑀲𑀘𑁆𑀘𑀸𑀦𑀺 𑀦𑀺𑀭𑁄𑀥𑁄 𑀘 𑀫𑀕𑁆𑀕𑁄 𑀘𑁇 𑀅𑀬𑀁 𑀆𑀯𑀝𑁆𑀝𑁄 𑀳𑀸𑀭𑁄𑁇

685\. 𑀢𑀢𑁆𑀣 𑀓𑀢𑀫𑁄 𑀯𑀺𑀪𑀢𑁆𑀢𑀺? 𑀬𑀁 𑀢𑀁 𑀘𑀺𑀢𑁆𑀢𑀁 𑀲𑀤𑁆𑀥𑀸𑀧𑀭𑀺𑀪𑀸𑀯𑀺𑀢𑀁…𑀧𑁂…  𑀲𑀘𑁂 𑀧𑀼𑀣𑀼𑀚𑁆𑀚𑀦𑀲𑁆𑀲 𑀢𑀲𑁆𑀲𑀧𑀺 𑀪𑀤𑁆𑀤𑀺𑀓𑀸 𑀪𑀢𑀺 𑀪𑀯𑀺𑀲𑁆𑀲𑀢𑀻𑀢𑀺 𑀦 𑀏𑀓𑀁𑀲𑁂𑀦 𑀢𑀲𑁆𑀲 𑀓𑀫𑁆𑀫𑀁 𑀤𑀺𑀝𑁆𑀞𑁂𑀬𑁂𑀯 𑀥𑀫𑁆𑀫𑁂 𑀯𑀺𑀧𑀸𑀓𑀦𑁆𑀢𑀺 𑀧𑀘𑁆𑀘𑁂𑀲𑁆𑀲𑀢𑀺, 𑀅𑀧𑀭𑀫𑁆𑀳𑀺 𑀯𑀸 𑀧𑀭𑀺𑀬𑀸𑀬𑁂 𑀪𑀯𑀺𑀲𑁆𑀲𑀢𑀺𑁇 𑀬𑀁 𑀯𑀸 𑀅𑀢𑀻𑀢𑀁 𑀯𑀺𑀧𑀸𑀓𑀸𑀬 𑀧𑀘𑁆𑀘𑀼𑀧𑀝𑁆𑀞𑀺𑀢𑀁, 𑀢𑀧𑁆𑀧𑀘𑁆𑀘𑀬𑀸𑀦𑀺 𑀘𑁂𑀢𑀸𑀦𑀺, 𑀬𑁂 𑀬𑀣𑀸 𑀫𑀳𑀸𑀓𑀫𑁆𑀫𑀯𑀺𑀪𑀗𑁆𑀕𑁂 “𑀢𑁂𑀦𑀸𑀬𑀁 𑀯𑀺𑀪𑀚𑁆𑀚𑀩𑁆𑀬𑀸𑀓𑀭𑀡𑀺𑀬𑁄 𑀦𑀺𑀤𑁆𑀤𑁂𑀲𑁄 𑀥𑀫𑁆𑀫𑀘𑀸𑀭𑀺𑀦𑁄 𑀬𑀸 𑀪𑀤𑁆𑀤𑀺𑀓𑀸 𑀪𑀢𑀻”𑀢𑀺𑁇

686\. 𑀢𑀢𑁆𑀣 𑀓𑀢𑀫𑀸 𑀧𑀭𑀺𑀯𑀢𑁆𑀢𑀦𑀸? 𑀅𑀲𑁆𑀲𑀤𑁆𑀥𑀺𑀬𑀁 𑀤𑀼𑀲𑁆𑀲𑀻𑀮𑁆𑀬𑀁 𑀬𑀁 𑀫𑀘𑁆𑀙𑁂𑀭𑀁 𑀤𑀼𑀧𑁆𑀧𑀜𑁆𑀜𑀁 𑀘 𑀬𑀜𑁆𑀘 𑀧𑀝𑀺𑀧𑀓𑁆𑀔𑁂𑀦 𑀧𑀳𑀻𑀦𑀸 𑀪𑀯𑀦𑁆𑀢𑀺, 𑀅𑀬𑀁 𑀧𑀭𑀺𑀯𑀢𑁆𑀢𑀦𑀸𑁇

687\. 𑀢𑀢𑁆𑀣 𑀓𑀢𑀫𑀁 𑀯𑁂𑀯𑀘𑀦𑀁? 𑀬𑀁 𑀢𑀁 𑀘𑀺𑀢𑁆𑀢𑀁 𑀤𑀻𑀖𑀭𑀢𑁆𑀢𑀁 𑀧𑀭𑀺𑀪𑀸𑀯𑀺𑀢𑀁 𑀘𑀺𑀢𑁆𑀢𑀁 𑀫𑀦𑁄𑀯𑀺𑀜𑁆𑀜𑀸𑀡𑀁…𑀧𑁂…  𑀬𑀁 𑀲𑀤𑁆𑀥𑀸𑀩𑀮𑀁 𑀲𑀤𑁆𑀥𑀺𑀦𑁆𑀤𑁆𑀭𑀺𑀬𑀁, 𑀬𑀁 𑀲𑀻𑀮𑀁 𑀢𑀁 𑀲𑀼𑀘𑀭𑀺𑀢𑀁, 𑀲𑀁𑀬𑀫𑁄 𑀦𑀺𑀬𑀫𑁄 𑀤𑀫𑁄 𑀔𑀦𑁆𑀥𑀢𑀸 𑀇𑀫𑀸𑀦𑀺 𑀢𑀲𑁆𑀲 𑀯𑁂𑀯𑀘𑀦𑀸𑀦𑀺𑁇 𑀬𑁄 𑀘𑀸𑀕𑁄 𑀲𑁄 𑀧𑀝𑀺𑀦𑀺𑀲𑁆𑀲𑀕𑁆𑀕𑁄 𑀅𑀮𑁄𑀪𑁄 𑀯𑁄𑀲𑀕𑁆𑀕𑁄 𑀘𑀸𑀕𑁄𑀬𑀺𑀝𑁆𑀞𑀸𑀦𑀁𑁇 𑀬𑀸 𑀧𑀜𑁆𑀜𑀸 𑀲𑀸 𑀧𑀜𑁆𑀜𑀢𑁆𑀢𑀸 𑀧𑀜𑁆𑀜𑀧𑁆𑀧𑀪𑀸 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀁 𑀧𑀜𑁆𑀜𑀸𑀩𑀮𑀁𑁇

688\. 𑀢𑀢𑁆𑀣 𑀓𑀢𑀫𑀸 𑀧𑀜𑁆𑀜𑀢𑁆𑀢𑀺? 𑀬𑀁 𑀢𑀁 𑀘𑀺𑀢𑁆𑀢𑀁 𑀩𑀻𑀚𑀁 𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀧𑀭𑀺𑀪𑀸𑀯𑀦𑀸 𑀯𑀸𑀲𑀦𑀸 𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀺𑁇 𑀲𑀤𑁆𑀥𑀸 𑀧𑀲𑀸𑀤𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 𑀲𑀻𑀮𑀁 𑀲𑀼𑀘𑀭𑀺𑀢𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀘𑀸𑀕𑁄 𑀧𑀼𑀜𑁆𑀜𑀓𑀺𑀭𑀺𑀬𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑁄𑁇 𑀧𑀜𑁆𑀜𑀸 𑀯𑀻𑀫𑀁𑀲𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 𑀇𑀫𑁂 𑀢𑀬𑁄 𑀥𑀫𑁆𑀫𑀸 𑀲𑀤𑁆𑀥𑀸 𑀲𑀻𑀮𑀁 𑀘𑀸𑀕𑁄 𑀧𑀜𑁆𑀜𑀯𑀢𑁄 𑀧𑀸𑀭𑀺𑀲𑀼𑀤𑁆𑀥𑀺𑀁 𑀕𑀘𑁆𑀙𑀦𑁆𑀢𑀺𑁇

689\. 𑀢𑀢𑁆𑀣 𑀓𑀢𑀫𑁄 𑀑𑀢𑀭𑀡𑁄? 𑀬𑀁 𑀘𑀺𑀢𑁆𑀢𑀁, 𑀢𑀁 𑀔𑀦𑁆𑀥𑁂𑀲𑀼 𑀯𑀺𑀜𑁆𑀜𑀸𑀡𑀓𑁆𑀔𑀦𑁆𑀥𑁄, 𑀥𑀸𑀢𑀽𑀲𑀼 𑀫𑀦𑁄𑀯𑀺𑀜𑁆𑀜𑀸𑀡𑀥𑀸𑀢𑀼, 𑀆𑀬𑀢𑀦𑁂𑀲𑀼 𑀫𑀦𑀸𑀬𑀢𑀦𑀁𑁇 𑀬𑁂 𑀘𑀢𑁆𑀢𑀸𑀭𑁄 𑀥𑀫𑁆𑀫𑀸, 𑀢𑁂 𑀔𑀦𑁆𑀥𑁂𑀲𑀼 𑀲𑀗𑁆𑀔𑀸𑀭𑀓𑁆𑀔𑀦𑁆𑀥𑁂 𑀧𑀭𑀺𑀬𑀸𑀧𑀦𑁆𑀦𑀸…𑀧𑁂…  𑀥𑀸𑀢𑀽𑀲𑀼 𑀆𑀬𑀢𑀦𑁂𑀲𑀼𑁇

690\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄 𑀳𑀸𑀭𑁄? 𑀇𑀤𑀁 𑀪𑀕𑀯𑀢𑁄 𑀪𑀸𑀲𑀺𑀢𑀁 𑀫𑀳𑀸𑀦𑀸𑀫𑁂𑀦 𑀲𑀓𑁆𑀓𑁂𑀦 𑀧𑀼𑀘𑁆𑀙𑀺𑀢𑁂𑀦 𑀲𑀩𑁆𑀩𑀁 𑀢𑀁 𑀦𑀺𑀬𑀼𑀢𑁆𑀢𑀁𑁇

691\. 𑀢𑀢𑁆𑀣 𑀓𑀢𑀫𑁄 𑀅𑀥𑀺𑀝𑁆𑀞𑀸𑀦𑁄? 𑀇𑀤𑀁 𑀘𑀺𑀢𑁆𑀢𑀁 𑀯𑁂𑀫𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀁 𑀅𑀓𑀼𑀲𑀮𑁂𑀳𑀺 𑀘𑀺𑀢𑁆𑀢𑁂𑀳𑀺 𑀅𑀧𑀭𑀺𑀪𑀸𑀯𑀺𑀢𑁂𑀳𑀺 𑀧𑀭𑀺𑀪𑀸𑀯𑀺𑀢𑀦𑁆𑀢𑀺 𑀬𑀸𑀦𑀺 𑀧𑀼𑀦 𑀧𑀭𑀺𑀪𑀸𑀯𑀺𑀢𑀸𑀦𑀺 𑀅𑀜𑁆𑀜𑁂𑀲𑀫𑁆𑀧𑀺 𑀢𑀢𑁆𑀣 𑀉𑀧𑀸𑀤𑀸𑀬 𑀧𑀜𑁆𑀜𑀢𑁆𑀢𑀁 𑀲𑀩𑁆𑀩𑁂𑀧𑀺𑀫𑁂 𑀘𑀢𑁆𑀢𑀸𑀭𑁄 𑀥𑀫𑁆𑀫𑀸 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸𑁇 𑀪𑀤𑁆𑀤𑀺𑀓𑀸 𑀪𑀢𑀻𑀢𑀺 𑀓𑀸𑀫𑀪𑁄𑀕𑀺𑀦𑁄 𑀢𑁂𑀯 𑀭𑀽𑀧𑀥𑀸𑀢𑀼 𑀅𑀭𑀽𑀧𑀥𑀸𑀢𑀼 𑀫𑀦𑀼𑀲𑁆𑀲𑀸𑀢𑀺 𑀲𑀩𑁆𑀩𑀸 𑀪𑀤𑁆𑀤𑀺𑀓𑀸 𑀪𑀢𑀺 𑀢𑀤𑁂𑀯 𑀓𑀣𑀸𑀬 𑀧𑀜𑁆𑀜𑀢𑁆𑀢𑀁, 𑀅𑀬𑀁 𑀧𑀜𑁆𑀜𑀢𑁆𑀢𑀺𑁇

692\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀓𑁆𑀔𑀸𑀭𑁄? 𑀘𑀺𑀢𑁆𑀢𑀲𑁆𑀲 𑀇𑀦𑁆𑀤𑁆𑀭𑀺𑀬𑀸𑀦𑀺 𑀧𑀘𑁆𑀘𑀬𑁄 𑀆𑀥𑀺𑀧𑀢𑁂𑀬𑁆𑀬𑀧𑀘𑁆𑀘𑀬𑀢𑀸𑀬 𑀫𑀦𑀲𑀺𑀓𑀸𑀭𑁄𑁇 𑀳𑁂𑀢𑀼𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄𑁇 𑀲𑀤𑁆𑀥𑀸𑀬 𑀮𑁄𑀓𑀺𑀓𑀸 𑀧𑀜𑁆𑀜𑀸 𑀳𑁂𑀢𑀼𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄𑁇 𑀬𑁄𑀦𑀺𑀲𑁄 𑀘 𑀫𑀦𑀲𑀺𑀓𑀸𑀭𑁄 𑀧𑀘𑁆𑀘𑀬𑁄𑁇 𑀲𑀻𑀮𑀲𑁆𑀲 𑀧𑀢𑀺𑀭𑀽𑀧𑀤𑁂𑀲𑀯𑀸𑀲𑁄 𑀧𑀘𑁆𑀘𑀬𑁄𑁇 𑀅𑀢𑁆𑀢𑀲𑀫𑁆𑀫𑀸𑀧𑀡𑀺𑀥𑀸𑀦𑀜𑁆𑀘 𑀳𑁂𑀢𑀼𑁇 𑀘𑀸𑀕𑀲𑁆𑀲 𑀅𑀮𑁄𑀪𑁄 𑀳𑁂𑀢𑀼𑁇 𑀅𑀯𑀺𑀧𑁆𑀧𑀝𑀺𑀲𑀸𑀭𑁄 𑀘 𑀳𑁂𑀢𑀼𑀧𑀘𑁆𑀘𑀬𑁄𑁇 𑀧𑀜𑁆𑀜𑀸 𑀧𑀭𑀢𑁄 𑀘 𑀖𑁄𑀲𑁄 𑀅𑀚𑁆𑀛𑀢𑁆𑀢𑀜𑁆𑀘 𑀬𑁄𑀦𑀺𑀲𑁄 𑀫𑀦𑀲𑀺𑀓𑀸𑀭𑁄 𑀳𑁂𑀢𑀼𑀧𑀘𑁆𑀘𑀬𑁄 𑀘𑁇

693\. 𑀢𑀢𑁆𑀣 𑀓𑀢𑀫𑁄 𑀲𑀫𑀸𑀭𑁄𑀧𑀦𑁄? 𑀬𑀁 𑀢𑀁 𑀘𑀺𑀢𑁆𑀢𑀁 𑀤𑀻𑀖𑀭𑀢𑁆𑀢𑀁 𑀧𑀭𑀺𑀪𑀸𑀯𑀺𑀢𑀦𑁆𑀢𑀺 𑀘𑁂𑀢𑀲𑀺𑀓𑀸𑀧𑀺𑁇 𑀏𑀢𑁆𑀣 𑀲𑀩𑁆𑀩𑁂 𑀥𑀫𑁆𑀫𑀸 𑀧𑀭𑀺𑀪𑀸𑀯𑀺𑀢𑀸 𑀪𑀤𑁆𑀤𑀺𑀓𑀸 𑀢𑁂 𑀪𑀢𑀺 𑀪𑀯𑀺𑀲𑁆𑀲𑀢𑀺, 𑀪𑀤𑁆𑀤𑀺𑀓𑀸 𑀉𑀧𑀧𑀢𑁆𑀢𑀺𑀓𑁄 𑀅𑀪𑀺𑀲𑀫𑁆𑀧𑀭𑀸𑀬𑁄𑁇 𑀇𑀢𑀺 𑀬𑁂 𑀓𑁂𑀘𑀺 𑀫𑀦𑀼𑀲𑁆𑀲𑀓𑀸 𑀉𑀧𑀪𑁄𑀕𑀧𑀭𑀺𑀪𑁄𑀕𑀸 𑀲𑀩𑁆𑀩𑁂 𑀪𑀤𑁆𑀤𑀺𑀓𑀸 𑀪𑀢𑀺𑀬𑁂𑀯, 𑀅𑀬𑀁 𑀲𑀫𑀸𑀭𑁄𑀧𑀦𑁄𑁇

(89.)

694\. 𑀉𑀤𑁆𑀥𑀁 𑀅𑀥𑁄 𑀲𑀩𑁆𑀩𑀥𑀺 𑀯𑀻𑀢𑀭𑀸𑀕𑁄𑀢𑀺 𑀕𑀸𑀣𑀸𑁇 𑀢𑀢𑁆𑀣 𑀓𑀺𑀁 𑀉𑀤𑁆𑀥𑀁 𑀦𑀸𑀫? 𑀬𑀁 𑀇𑀢𑁄 𑀉𑀤𑁆𑀥𑀁 𑀪𑀯𑀺𑀲𑁆𑀲𑀢𑀺 𑀅𑀦𑀸𑀕𑀸𑀫𑀻, 𑀇𑀤𑀁 𑀉𑀤𑁆𑀥𑀁𑁇 𑀅𑀥𑁄 𑀦𑀸𑀫 𑀬𑀫𑀢𑀺𑀓𑁆𑀓𑀦𑁆𑀢𑀫𑀢𑀻𑀢𑀁, 𑀇𑀤𑀫𑀯𑁄𑀘 𑀅𑀧𑀤𑀸𑀦𑀢𑀦𑁆𑀢𑀺 𑀉𑀤𑁆𑀥𑀁𑁇 𑀢𑀢𑁆𑀣 𑀅𑀢𑀻𑀢𑁂𑀦 𑀲𑀲𑁆𑀲𑀢𑀤𑀺𑀝𑁆𑀞𑀺 𑀧𑀼𑀩𑁆𑀩𑀦𑁆𑀢𑀸𑀓𑀧𑁆𑀧𑀺𑀓𑀸𑀦𑀁 𑀅𑀧𑀭𑀦𑁆𑀢𑀤𑀺𑀝𑁆𑀞𑀺 𑀓𑁂𑀲𑀜𑁆𑀘𑀺, 𑀉𑀘𑁆𑀙𑁂𑀤𑀤𑀺𑀝𑁆𑀞𑀺𑀁 𑀬𑀁 𑀯𑀼𑀢𑁆𑀢𑀓𑀧𑁆𑀧𑀺𑀓𑀸𑀦𑀁 𑀇𑀫𑀸 𑀘𑁂𑀯 𑀤𑀺𑀝𑁆𑀞𑀺𑀬𑁄 𑀉𑀘𑁆𑀙𑁂𑀤𑀤𑀺𑀝𑁆𑀞𑀺 𑀘 𑀲𑀲𑁆𑀲𑀢𑀤𑀺𑀝𑁆𑀞𑀺 𑀘𑁇 𑀢𑀢𑁆𑀣𑀸𑀬𑀁 𑀲𑀲𑁆𑀲𑀢𑀤𑀺𑀝𑁆𑀞𑀺 𑀇𑀫𑀸𑀦𑀺 𑀧𑀦𑁆𑀦𑀭𑀲 𑀧𑀤𑀸𑀦𑀺 𑀲𑀓𑁆𑀓𑀸𑀬𑀤𑀺𑀝𑁆𑀞𑀺 𑀲𑀲𑁆𑀲𑀢𑀁 𑀪𑀚𑀦𑁆𑀢𑀺𑁇 𑀭𑀽𑀧𑀯𑀦𑁆𑀢𑀁 𑀫𑁂 𑀅𑀢𑁆𑀢𑀸, 𑀅𑀢𑁆𑀢𑀦𑀺 𑀫𑁂 𑀭𑀽𑀧𑀁, 𑀭𑀽𑀧𑀁 𑀫𑁂 𑀅𑀢𑁆𑀢𑀸𑀢𑀺 𑀬𑀤𑀼𑀘𑁆𑀘𑀢𑁂 𑀧𑀜𑁆𑀜𑀁 𑀧𑀭𑀺𑀤𑀳𑀦𑁆𑀢𑀺𑁇 𑀬𑀸 𑀉𑀘𑁆𑀙𑁂𑀤𑀤𑀺𑀝𑁆𑀞𑀺 𑀲𑀸 𑀧𑀜𑁆𑀘𑀲𑀢𑀸𑀦𑀺 𑀉𑀘𑁆𑀙𑁂𑀤𑀁 𑀪𑀚𑀦𑁆𑀢𑀺𑁇 𑀢𑁂 “𑀢𑀁 𑀚𑀻𑀯𑀁 𑀢𑀁 𑀲𑀭𑀻𑀭𑀦𑁆”𑀢𑀺 𑀧𑀲𑁆𑀲𑀦𑁆𑀢𑀺, 𑀭𑀽𑀧𑀁 𑀫𑁂 𑀅𑀢𑁆𑀢𑀸𑀢𑀺 𑀢𑀣𑀸𑀭𑀽𑀧𑀸 𑀘𑀢𑀼𑀩𑁆𑀩𑀺𑀥𑀸 𑀲𑀓𑁆𑀓𑀸𑀬𑀤𑀺𑀝𑁆𑀞𑀺 𑀉𑀘𑁆𑀙𑁂𑀤𑁂𑀦 𑀘 𑀲𑀲𑁆𑀲𑀢𑁂𑀦 𑀘𑁇 𑀏𑀯𑀁 𑀧𑀜𑁆𑀘𑀲𑀼 𑀔𑀦𑁆𑀥𑁂𑀲𑀼 𑀯𑀻𑀲𑀢𑀺𑀯𑀢𑁆𑀣𑀼𑀓𑀸𑀬 𑀤𑀺𑀝𑁆𑀞𑀺𑀬𑀸 𑀧𑀦𑁆𑀦𑀭𑀲 𑀧𑀤𑀸𑀦𑀺 𑀧𑀼𑀩𑁆𑀩𑀦𑁆𑀢𑀁 𑀪𑀚𑀦𑁆𑀢𑀺𑁇 𑀲𑀲𑁆𑀲𑀢𑀤𑀺𑀝𑁆𑀞𑀺𑀬𑀸 𑀧𑀜𑁆𑀘 𑀧𑀤𑀸𑀦𑀺 𑀅𑀧𑀭𑀦𑁆𑀢𑀁 𑀪𑀚𑀦𑁆𑀢𑀺 𑀉𑀘𑁆𑀙𑁂𑀤𑀤𑀺𑀝𑁆𑀞𑀺𑀬𑀸𑁇 𑀢𑀢𑁆𑀣 “𑀅𑀬𑀫𑀳𑀫𑀲𑁆𑀫𑀻”𑀢𑀺 𑀧𑀲𑁆𑀲𑀦𑁆𑀢𑀸 𑀭𑀽𑀧𑀁 𑀅𑀢𑁆𑀢𑀢𑁄 𑀲𑀫𑀦𑀼𑀧𑀲𑁆𑀲𑀢𑀺, 𑀲𑁄 𑀉𑀘𑁆𑀙𑁂𑀤𑀯𑀸𑀤𑀻 𑀭𑀽𑀧𑀯𑀦𑁆𑀢𑀜𑁆𑀘 𑀅𑀢𑁆𑀢𑀸𑀦𑀁, 𑀅𑀢𑁆𑀢𑀦𑀺 𑀘 𑀭𑀽𑀧𑀁, 𑀭𑀽𑀧𑀲𑁆𑀫𑀺𑀁 𑀯𑀸 𑀅𑀢𑁆𑀢𑀸𑀢𑀺 𑀲𑁄 𑀧𑀲𑁆𑀲𑀢𑀺 𑀘𑀸𑀢𑀺 𑀇𑀢𑀺 𑀉𑀘𑁆𑀙𑁂𑀤𑀤𑀺𑀝𑁆𑀞𑀺 𑀘, 𑀅𑀢𑁆𑀢𑀢𑁄 𑀧𑀝𑀺𑀲𑁆𑀲𑀭𑀢𑀺 𑀲𑀲𑁆𑀲𑀢𑀤𑀺𑀝𑁆𑀞𑀺 𑀧𑀼𑀩𑁆𑀩𑀦𑁆𑀢𑀢𑁄 𑀘 𑀧𑀝𑀺𑀲𑁆𑀲𑀭𑀢𑀺𑁇 “𑀅𑀬𑀫𑀳𑀫𑀲𑁆𑀫𑀻”𑀢𑀺 𑀦 𑀲𑀫𑀦𑀼𑀧𑀲𑁆𑀲𑀢𑀺𑁇 𑀢𑀲𑁆𑀲 𑀤𑀺𑀝𑁆𑀞𑀸𑀲𑀯𑀸 𑀧𑀳𑀸𑀦𑀁 𑀕𑀘𑁆𑀙𑀦𑁆𑀢𑀺𑁇 𑀬𑁄 𑀢𑀻𑀲𑀼 𑀅𑀤𑁆𑀥𑀸𑀲𑀼 𑀧𑀼𑀩𑁆𑀩𑀦𑁆𑀢𑁂 𑀘 𑀅𑀧𑀭𑀦𑁆𑀢𑁂 𑀘 𑀢𑁂𑀦 𑀢𑁂𑀦 𑀦𑀺𑀤𑁆𑀤𑀺𑀝𑁆𑀞𑀸𑀦𑁂𑀦 𑀉𑀤𑁆𑀥𑀁 𑀅𑀥𑁄 𑀲𑀩𑁆𑀩𑀥𑀺 𑀯𑀻𑀢𑀭𑀸𑀕𑁄 “𑀅𑀳𑀫𑀲𑁆𑀫𑀻”𑀢𑀺 𑀦 𑀅𑀦𑀼𑀧𑀲𑁆𑀲𑀢𑀻𑀢𑀺 𑀇𑀫𑀺𑀦𑀸 𑀤𑁆𑀯𑀸𑀭𑁂𑀦 𑀇𑀫𑀺𑀦𑀸 𑀧𑀬𑁄𑀕𑁂𑀦 𑀇𑀫𑀺𑀦𑀸 𑀉𑀧𑀸𑀬𑁂𑀦 𑀇𑀤𑀁 𑀤𑀲𑁆𑀲𑀦𑀪𑀽𑀫𑀺 𑀘 𑀲𑁄𑀢𑀸𑀧𑀢𑁆𑀢𑀺𑀨𑀮𑀜𑁆𑀘 𑀲𑁄 𑀅𑀭𑀺𑀬𑁄 𑀧𑀬𑁄𑀕𑁄 𑀅𑀦𑀪𑀸𑀯𑀁𑀕𑀢𑁂𑀦 𑀲𑀁𑀲𑀸𑀭𑁂𑀦 𑀅𑀧𑀼𑀦𑀩𑁆𑀪𑀯𑀸𑀢𑀺 𑀬𑁄 𑀓𑁄𑀘𑀺 𑀅𑀭𑀺𑀬𑁄 𑀧𑀬𑁄𑀕𑁄 𑀧𑀼𑀦𑀩𑁆𑀪𑀯𑀸𑀬 𑀫𑀼𑀤𑀽𑀦𑀺 𑀯𑀸 𑀧𑀜𑁆𑀘𑀺𑀦𑁆𑀤𑁆𑀭𑀺𑀬𑀸𑀦𑀺 𑀫𑀚𑁆𑀛𑀸𑀦𑀺 𑀅𑀥𑀺𑀫𑀢𑁆𑀢𑀸𑀦𑀺 𑀯𑀸 𑀲𑀩𑁆𑀩𑀁 𑀅𑀧𑀼𑀦𑀩𑁆𑀪𑀯𑀧𑁆𑀧𑀳𑀸𑀦𑀸𑀬 𑀲𑀁𑀯𑀢𑁆𑀢𑀦𑁆𑀢𑀺𑁇 𑀅𑀳𑀦𑁆𑀢𑀺 𑀤𑀺𑀝𑁆𑀞𑁄𑀖𑁄 𑀓𑀸𑀫𑁄𑀖𑁄 𑀪𑀯𑁄𑀖𑁄 𑀅𑀯𑀺𑀚𑁆𑀚𑁄𑀖𑁄 𑀘 𑀑𑀥𑀺𑀲𑁄𑁇 𑀢𑀢𑁆𑀣 𑀤𑁂𑀲𑀦𑀸𑀳𑀸𑀭𑁂𑀦 𑀘𑀢𑁆𑀢𑀸𑀭𑀺 𑀲𑀘𑁆𑀘𑀸𑀦𑀺 𑀧𑀜𑁆𑀘𑀳𑀺 𑀇𑀦𑁆𑀤𑁆𑀭𑀺𑀬𑁂𑀳𑀺 𑀲𑁄𑀢𑀸𑀧𑀢𑁆𑀢𑀺𑀨𑀮𑁂𑀦 𑀘 𑀤𑁆𑀯𑁂 𑀲𑀘𑁆𑀘𑀸𑀦𑀺 𑀫𑀕𑁆𑀕𑁄 𑀘 𑀦𑀺𑀭𑁄𑀥𑁄 𑀘𑁇 𑀲𑀓𑁆𑀓𑀸𑀬𑀲𑀫𑀼𑀤𑀬𑁂𑀦 𑀤𑁆𑀯𑁂 𑀲𑀘𑁆𑀘𑀸𑀦𑀺 𑀤𑀼𑀓𑁆𑀔𑀜𑁆𑀘 𑀲𑀫𑀼𑀤𑀬𑁄 𑀘, 𑀅𑀬𑀁 𑀤𑁂𑀲𑀦𑀸 𑀳𑀸𑀭𑁄𑁇

695\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄? “𑀅𑀬𑀫𑀳𑀫𑀲𑁆𑀫𑀻”𑀢𑀺 𑀅𑀲𑀫𑀦𑀼𑀧𑀲𑁆𑀲𑀦𑁆𑀢𑁄 𑀢𑀻𑀡𑀺 𑀤𑀲𑁆𑀲𑀦𑀧𑁆𑀧𑀳𑀸𑀢𑀩𑁆𑀩𑀸𑀦𑀺 𑀲𑀁𑀬𑁄𑀚𑀦𑀸𑀦𑀺 𑀧𑀚𑀳𑀢𑀺𑁇 𑀅𑀬𑀁 𑀯𑀺𑀘𑀬𑁄𑁇

696\. 𑀢𑀢𑁆𑀣 𑀓𑀢𑀫𑀸 𑀬𑀼𑀢𑁆𑀢𑀺? 𑀢𑀺𑀯𑀺𑀥𑀸 𑀧𑀼𑀕𑁆𑀕𑀮𑀸 𑀓𑁄𑀘𑀺 𑀉𑀕𑁆𑀖𑀝𑀺𑀢𑀜𑁆𑀜𑀽 𑀓𑁄𑀘𑀺 𑀯𑀺𑀧𑀜𑁆𑀘𑀺𑀢𑀜𑁆𑀜𑀽 𑀓𑁄𑀘𑀺 𑀦𑁂𑀬𑁆𑀬𑁄𑁇 𑀉𑀕𑁆𑀖𑀝𑀺𑀢𑀜𑁆𑀜𑀽 𑀢𑀺𑀓𑁆𑀔𑀺𑀦𑁆𑀤𑁆𑀭𑀺𑀬𑁄 𑀘 𑀢𑀢𑁄 𑀯𑀺𑀧𑀜𑁆𑀘𑀺𑀢𑀜𑁆𑀜𑀽 𑀫𑀼𑀤𑀺𑀦𑁆𑀤𑁆𑀭𑀺𑀬𑁄 𑀢𑀢𑁄 𑀫𑀼𑀤𑀺𑀦𑁆𑀤𑁆𑀭𑀺𑀬𑁂𑀳𑀺 𑀦𑁂𑀬𑁆𑀬𑁄𑁇 𑀢𑀢𑁆𑀣 𑀉𑀕𑁆𑀖𑀝𑀺𑀢𑀜𑁆𑀜𑀽 𑀢𑀺𑀓𑁆𑀔𑀺𑀦𑁆𑀤𑁆𑀭𑀺𑀬𑀢𑀸𑀬 𑀤𑀲𑁆𑀲𑀦𑀪𑀽𑀫𑀺𑀫𑀸𑀕𑀫𑁆𑀫 𑀲𑁄𑀢𑀸𑀧𑀢𑁆𑀢𑀺𑀨𑀮𑀁 𑀧𑀸𑀧𑀼𑀡𑀸𑀢𑀺, 𑀏𑀓𑀩𑀻𑀚𑀓𑁄 𑀪𑀯𑀢𑀺𑁇 𑀅𑀬𑀁 𑀧𑀞𑀫𑁄 𑀲𑁄𑀢𑀸𑀧𑀦𑁆𑀦𑁄𑁇 𑀯𑀺𑀧𑀜𑁆𑀘𑀺𑀢𑀜𑁆𑀜𑀽 𑀫𑀼𑀤𑀽𑀳𑀺 𑀇𑀦𑁆𑀤𑁆𑀭𑀺𑀬𑁂𑀳𑀺 𑀤𑀲𑁆𑀲𑀦𑀪𑀽𑀫𑀺𑀫𑀸𑀕𑀫𑁆𑀫 𑀲𑁄𑀢𑀸𑀧𑀢𑁆𑀢𑀺𑀨𑀮𑀁 𑀧𑀸𑀧𑀼𑀡𑀸𑀢𑀺, 𑀓𑁄𑀮𑀁𑀓𑁄𑀮𑁄 𑀘 𑀳𑁄𑀢𑀺𑁇 𑀅𑀬𑀁 𑀤𑀼𑀢𑀺𑀬𑁄 𑀲𑁄𑀢𑀸𑀧𑀦𑁆𑀦𑁄𑁇 𑀢𑀢𑁆𑀣 𑀦𑁂𑀬𑁆𑀬𑁄 𑀤𑀲𑁆𑀲𑀦𑀪𑀽𑀫𑀺𑀫𑀸𑀕𑀫𑁆𑀫 𑀲𑁄𑀢𑀸𑀧𑀢𑁆𑀢𑀺𑀨𑀮𑀁 𑀧𑀸𑀧𑀼𑀡𑀸𑀢𑀺, 𑀲𑀢𑁆𑀢𑀓𑁆𑀔𑀢𑁆𑀢𑀼𑀧𑀭𑀫𑁄 𑀘 𑀪𑀯𑀢𑀺𑁇 𑀅𑀬𑀁 𑀢𑀢𑀺𑀬𑁄 𑀲𑁄𑀢𑀸𑀧𑀦𑁆𑀦𑁄𑁇

697\. 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺 𑀫𑀼𑀤𑀼𑀫𑀚𑁆𑀛𑀸𑀥𑀺𑀫𑀢𑁆𑀢𑁂𑀳𑀺 𑀇𑀦𑁆𑀤𑁆𑀭𑀺𑀬𑁂𑀳𑀺 𑀫𑀼𑀤𑀼𑀫𑀚𑁆𑀛𑀸𑀥𑀺𑀫𑀢𑁆𑀢𑀁 𑀪𑀽𑀫𑀺𑀁 𑀲𑀘𑁆𑀙𑀺𑀓𑀭𑁂𑀬𑁆𑀬 𑀲𑀓𑁆𑀓𑀸𑀬𑀤𑀺𑀝𑁆𑀞𑀺𑀧𑁆𑀧𑀳𑀸𑀦𑁂𑀦 𑀯𑀸 𑀤𑀺𑀝𑁆𑀞𑀺𑀕𑀢𑀸𑀦𑀺 𑀧𑀚𑀳𑀢𑀺𑁇 𑀅𑀬𑀁 𑀬𑀼𑀢𑁆𑀢𑀺𑁇

698\. 𑀢𑀢𑁆𑀣 𑀓𑀢𑀫𑁄 𑀧𑀤𑀝𑁆𑀞𑀸𑀦𑁄? 𑀢𑀢𑁆𑀣 𑀲𑀓𑁆𑀓𑀸𑀬𑀤𑀺𑀝𑁆𑀞𑀺 𑀲𑀩𑁆𑀩𑀫𑀺𑀘𑁆𑀙𑀸𑀤𑀺𑀝𑁆𑀞𑀺𑀬𑀸 𑀧𑀤𑀝𑁆𑀞𑀸𑀦𑀁𑁇 𑀲𑀓𑁆𑀓𑀸𑀬𑁄 𑀦𑀸𑀫𑀭𑀽𑀧𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀦𑀸𑀫𑀭𑀽𑀧𑀁 𑀲𑀓𑁆𑀓𑀸𑀬𑀤𑀺𑀝𑁆𑀞𑀺𑀬𑀸 𑀧𑀤𑀝𑁆𑀞𑀸𑀦𑀁𑁇 𑀧𑀜𑁆𑀘 𑀇𑀦𑁆𑀤𑁆𑀭𑀺𑀬𑀸𑀦𑀺 𑀭𑀽𑀧𑀻𑀦𑀺 𑀭𑀽𑀧𑀭𑀸𑀕𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀲𑀍𑀆𑀬𑀢𑀦𑀁 𑀅𑀳𑀗𑁆𑀓𑀸𑀭𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄? 𑀤𑁆𑀯𑀻𑀲𑀼 𑀤𑀺𑀝𑁆𑀞𑀻𑀲𑀼 𑀧𑀳𑀻𑀦𑀸𑀲𑀼 𑀢𑀢𑁆𑀣 𑀏𑀓𑀸 𑀤𑀺𑀝𑁆𑀞𑀺 𑀤𑀺𑀝𑁆𑀞𑀺𑀕𑀢𑀸𑀦𑀺 𑀧𑀳𑀸𑀦𑀁 𑀕𑀘𑁆𑀙𑀦𑁆𑀢𑀺𑁇 𑀉𑀤𑁆𑀥𑀁 𑀘 𑀅𑀥𑁄 𑀘 𑀯𑀻𑀢𑀭𑀸𑀕𑁄 𑀲𑀩𑁆𑀩𑀭𑀚𑀦𑀻𑀬𑁂𑀲𑀼 𑀯𑀻𑀢𑀭𑀸𑀕𑁄 𑀳𑁄𑀢𑀺𑁇 𑀢𑀚𑁆𑀚𑀸 𑀧𑀭𑀪𑀽𑀫𑀺𑀬𑀁, 𑀇𑀤𑀁 𑀧𑀘𑁆𑀘𑀬𑀦𑁆𑀢𑀺 𑀬𑀣𑀸𑀪𑀽𑀢𑀁 𑀧𑀲𑁆𑀲𑀢𑀺𑁇 𑀲𑁄 𑀲𑀩𑁆𑀩𑀧𑀝𑀺𑀘𑁆𑀘𑀲𑀫𑀼𑀧𑁆𑀧𑀸𑀤𑀁 𑀆𑀫𑀲𑀢𑀺𑁇 𑀅𑀬𑀁 𑀮𑀓𑁆𑀔𑀡𑁄 𑀳𑀸𑀭𑁄𑁇

(90.)

699\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀲𑀢𑁆𑀢𑀸 𑀬𑁂 𑀦𑀸𑀪𑀺𑀭𑀫𑀺𑀲𑁆𑀲𑀦𑁆𑀢𑀺, 𑀢𑁂 𑀤𑀺𑀝𑁆𑀞𑀺𑀧𑁆𑀧𑀳𑀸𑀦𑀸𑀬 𑀯𑀸𑀬𑀫𑀺𑀲𑁆𑀲𑀦𑁆𑀢𑀺𑁇 𑀅𑀬𑀫𑁂𑀢𑁆𑀣 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄𑁇 𑀅𑀬𑀁 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄𑁇

700\. 𑀢𑀢𑁆𑀣 𑀓𑀢𑀫𑁄 𑀆𑀯𑀝𑁆𑀝𑁄 𑀳𑀸𑀭𑁄? 𑀬𑀸𑀦𑀺𑀫𑀸𑀦𑀺 𑀫𑀼𑀤𑀽𑀦𑀺 𑀧𑀜𑁆𑀘𑀺𑀦𑁆𑀤𑁆𑀭𑀺𑀬𑀸𑀦𑀺 𑀢𑀸𑀦𑀺 𑀑𑀭𑀫𑁆𑀪𑀸𑀕𑀺𑀬𑀸𑀦𑀺 𑀧𑀜𑁆𑀘𑀺𑀦𑁆𑀤𑁆𑀭𑀺𑀬𑀸𑀦𑀺𑁇 𑀲𑀩𑁆𑀩𑁂𑀦 𑀲𑀩𑁆𑀩𑀁 𑀲𑀫𑀽𑀳𑀦𑀦𑁆𑀢𑀺 𑀅𑀪𑀺𑀚𑁆𑀛𑀸𑀩𑁆𑀬𑀸𑀧𑀸𑀤𑁄 𑀘 𑀪𑀸𑀯𑀦𑀸𑀓𑀸𑀭𑁂𑀦 𑀲𑁂𑀓𑁆𑀔𑀸𑀬 𑀯𑀺𑀫𑀼𑀢𑁆𑀢𑀺𑀬𑀸 𑀩𑀮𑀁 𑀲𑀤𑁆𑀥𑀸, 𑀉𑀤𑁆𑀥𑀫𑁆𑀪𑀸𑀕𑀺𑀬𑀸𑀦𑀺 𑀤𑀺𑀝𑁆𑀞𑀺𑀯𑀲𑁂𑀦 𑀩𑀮𑀁 𑀲𑀤𑁆𑀥𑀸, 𑀯𑀻𑀭𑀺𑀬𑀺𑀦𑁆𑀤𑁆𑀭𑀺𑀬𑀁 𑀆𑀭𑀪𑀺𑀢𑀢𑁆𑀢𑀸 𑀲𑀢𑀺𑀦𑁆𑀤𑁆𑀭𑀺𑀬𑀁 𑀧𑀕𑁆𑀕𑀳𑀺𑀢𑀢𑁆𑀢𑀸 𑀅𑀘𑁆𑀘𑀦𑁆𑀢𑀁 𑀦𑀺𑀝𑁆𑀞𑀁 𑀕𑀘𑁆𑀙𑀦𑁆𑀢𑀺𑁇 𑀢𑀢𑁆𑀣 𑀬𑀸𑀦𑀺 𑀇𑀦𑁆𑀤𑁆𑀭𑀺𑀬𑀸𑀦𑀺, 𑀅𑀬𑀁 𑀫𑀕𑁆𑀕𑁄 𑀲𑀁𑀓𑀺𑀮𑁂𑀲𑀧𑁆𑀧𑀳𑀸𑀦𑀁𑁇 𑀅𑀬𑀁 𑀦𑀺𑀭𑁄𑀥𑁄 𑀆𑀬𑀢𑀺𑀁 𑀅𑀦𑀼𑀧𑁆𑀧𑀸𑀤𑀥𑀫𑁆𑀫𑁄, 𑀇𑀤𑀁 𑀤𑀼𑀓𑁆𑀔𑀁𑁇 𑀅𑀬𑀁 𑀆𑀯𑀝𑁆𑀝𑁄 𑀳𑀸𑀭𑁄𑁇

701\. 𑀢𑀢𑁆𑀣 𑀓𑀢𑀫𑁄 𑀯𑀺𑀪𑀢𑁆𑀢𑀺 𑀳𑀸𑀭𑁄? “𑀅𑀬𑀫𑀳𑀫𑀲𑁆𑀫𑀻”𑀢𑀺 𑀬𑁄 𑀲𑀫𑀦𑀼𑀧𑀲𑁆𑀲𑀢𑀺, 𑀲𑁄 𑀘 𑀔𑁄 𑀅𑀥𑀺𑀫𑀢𑁆𑀢𑁂𑀦 𑀮𑁄𑀓𑀺𑀓𑀸 𑀬𑀁 𑀪𑀽𑀫𑀺𑀬𑀁 𑀦 𑀢𑀼 𑀅𑀭𑀺𑀬𑁂𑀦 𑀧𑀬𑁄𑀕𑁂𑀦 𑀲𑁄 𑀲𑀓𑁆𑀓𑀸𑀬𑀤𑀺𑀝𑁆𑀞𑀺 𑀧𑀚𑀳𑀢𑀺𑁇 𑀬𑀁 𑀯𑀼𑀘𑁆𑀘𑀢𑀺 𑀢𑀚𑁆𑀚𑀸𑀬 𑀪𑀽𑀫𑀺𑀬𑀸 𑀅𑀥𑀺𑀫𑀢𑁆𑀢𑀸𑀬𑁇 𑀢𑀢𑁆𑀣 𑀢𑀚𑁆𑀚𑀸𑀬 𑀪𑀽𑀫𑀺𑀬𑀁 𑀧𑀜𑁆𑀘𑀳𑀺 𑀆𑀓𑀸𑀭𑁂𑀳𑀺 𑀅𑀥𑀺𑀫𑀢𑁆𑀢𑀢𑀁 𑀧𑀝𑀺𑀮𑀪𑀢𑀺 𑀲𑀻𑀮𑁂𑀦 𑀯𑀢𑁂𑀦 𑀩𑀸𑀳𑀼𑀲𑀘𑁆𑀘𑁂𑀦 𑀲𑀫𑀸𑀥𑀺𑀦𑀸 𑀦𑁂𑀓𑁆𑀔𑀫𑁆𑀫𑀲𑀼𑀔𑁂𑀦𑁇 𑀢𑀢𑁆𑀣 𑀅𑀧𑁆𑀧𑀢𑁆𑀢𑁂 𑀧𑀢𑁆𑀢𑀲𑀜𑁆𑀜𑀻 𑀅𑀥𑀺𑀫𑀸𑀦𑀁 𑀕𑀡𑁆𑀳𑀸𑀢𑀺𑁇 𑀏𑀢𑀲𑁆𑀫𑀺𑀁𑀬𑁂𑀯 𑀯𑀢𑁆𑀣𑀼𑀧𑁆𑀧𑀢𑁆𑀢𑀺𑀬𑀁 𑀪𑀕𑀯𑀸 𑀇𑀤𑀁 𑀲𑀼𑀢𑁆𑀢𑀁 𑀪𑀸𑀲𑀢𑀺𑁇 𑀲𑀻𑀮𑀯𑀸 𑀯𑀢𑀫𑀢𑁆𑀢𑁂𑀦𑀸𑀢𑀺𑁇 𑀢𑀢𑁆𑀣 𑀬𑁄 𑀅𑀧𑁆𑀧𑀢𑁆𑀢𑁂 𑀧𑀢𑁆𑀢𑀲𑀜𑁆𑀜𑀻 𑀢𑀲𑁆𑀲 𑀬𑁄 𑀲𑀫𑀸𑀥𑀺, 𑀲𑁄 𑀲𑀸𑀫𑀺𑀲𑁄 𑀓𑀸𑀧𑀼𑀭𑀺𑀲𑀲𑁂𑀯𑀺𑀢𑁄 𑀧𑀦 𑀲𑁄 𑀓𑀸𑀧𑀼𑀭𑀺𑀲𑀸 𑀯𑀼𑀘𑁆𑀘𑀦𑁆𑀢𑀺 𑀧𑀼𑀣𑀼𑀚𑁆𑀚𑀦𑀸𑁇 𑀆𑀫𑀺𑀲𑀁 𑀬𑀜𑁆𑀘 𑀅𑀭𑀺𑀬𑀫𑀕𑁆𑀕𑀫𑀸𑀕𑀫𑁆𑀫 𑀮𑁄𑀓𑀺𑀓𑀸 𑀅𑀦𑀭𑀺𑀬𑀁 𑀢𑁂𑀦 𑀲𑀫𑀸𑀥𑀺 𑀳𑁄𑀢𑀺 𑀅𑀦𑀭𑀺𑀬𑁄 𑀓𑀸𑀧𑀼𑀭𑀺𑀲𑀲𑁂𑀯𑀺𑀢𑁄𑁇 𑀬𑁄 𑀧𑀦 𑀅𑀭𑀺𑀬𑀸𑀓𑀸𑀭𑁂𑀦 𑀬𑀣𑀸𑀪𑀽𑀢𑀁 𑀦 𑀚𑀸𑀦𑀸𑀢𑀺 𑀦 𑀧𑀲𑁆𑀲𑀢𑀺, 𑀲𑁄 𑀅𑀥𑀺𑀕𑀫𑀦𑀁 𑀧𑀚𑀳𑀢𑀺 𑀬𑁄 𑀅𑀭𑀺𑀬𑁂𑀦 𑀲𑀫𑀸𑀥𑀺𑀦𑀸 𑀅𑀓𑀸𑀧𑀼𑀭𑀺𑀲𑀲𑁂𑀯𑀺𑀢𑁂𑀦 𑀦𑀺𑀭𑀸𑀫𑀺𑀲𑁂𑀦 𑀦𑀻𑀬𑀢𑀺, 𑀢𑀢𑁆𑀣 𑀅𑀓𑀸𑀧𑀼𑀭𑀺𑀲𑀸 𑀯𑀼𑀘𑁆𑀘𑀦𑁆𑀢𑀺 𑀅𑀭𑀺𑀬𑀧𑀼𑀕𑁆𑀕𑀮𑀸𑁇 𑀬𑁄 𑀢𑁂𑀳𑀺 𑀲𑁂𑀯𑀺𑀢𑁄 𑀲𑀫𑀸𑀥𑀺, 𑀲𑁄 𑀅𑀓𑀸𑀧𑀼𑀭𑀺𑀲𑀲𑁂𑀯𑀺𑀢𑁄𑁇 𑀢𑀲𑁆𑀫𑀸 𑀏𑀓𑀁 𑀯𑀺𑀪𑀚𑁆𑀚𑀩𑁆𑀬𑀸𑀓𑀭𑀡𑀻𑀬𑀁 “𑀅𑀬𑀫𑀳𑀫𑀲𑁆𑀫𑀻”𑀢𑀺 𑀅𑀲𑀫𑀦𑀼𑀧𑀲𑁆𑀲𑀦𑁆𑀢𑁄 𑀢𑀣𑀸 𑀧𑀸𑀢𑁂𑀢𑀺𑁇

702\. 𑀢𑀢𑁆𑀣 𑀓𑀢𑀫𑀸 𑀧𑀭𑀺𑀯𑀢𑁆𑀢𑀦𑀸? 𑀇𑀫𑀸𑀬 𑀤𑀲𑁆𑀲𑀦𑀪𑀽𑀫𑀺𑀬𑀸 𑀓𑀺𑀮𑁂𑀲𑀸 𑀧𑀳𑀸𑀢𑀩𑁆𑀩𑀸, 𑀢𑁂𑀳𑀺 𑀧𑀳𑀻𑀬𑀦𑁆𑀢𑀺 𑀅𑀦𑀺𑀤𑁆𑀤𑀺𑀝𑁆𑀞𑀸𑀧𑀺 𑀪𑀕𑀯𑀢𑀸 𑀦𑀺𑀤𑁆𑀤𑀺𑀲𑀺𑀢𑀩𑁆𑀩𑀸 𑀬𑁄𑁇

703\. 𑀢𑀢𑁆𑀣 𑀓𑀢𑀫𑀁 𑀯𑁂𑀯𑀘𑀦𑀁? 𑀬𑀸 𑀲𑀓𑁆𑀓𑀸𑀬𑀤𑀺𑀝𑁆𑀞𑀺𑀬𑀸 𑀅𑀢𑁆𑀢𑀤𑀺𑀝𑁆𑀞𑀺𑀬𑀸𑁇 𑀅𑀬𑀁 𑀪𑀽𑀫𑀺𑁇 𑀬𑁂 𑀓𑀺𑀮𑁂𑀲𑀸 𑀧𑀳𑀸𑀢𑀩𑁆𑀩𑀸𑁇 𑀢𑁂 𑀅𑀧𑁆𑀧𑀳𑀻𑀬𑀦𑁆𑀢𑀺 𑀅𑀦𑀺𑀤𑁆𑀤𑀺𑀝𑁆𑀞𑀸𑀧𑀺 𑀪𑀕𑀯𑀢𑀸 𑀲𑀲𑁆𑀲𑀢𑀤𑀺𑀝𑁆𑀞𑀺 𑀘 𑀉𑀘𑁆𑀙𑁂𑀤𑀤𑀺𑀝𑁆𑀞𑀺 𑀘, 𑀲𑀸 𑀧𑀭𑀺𑀬𑀦𑁆𑀢𑀤𑀺𑀝𑁆𑀞𑀺 𑀘𑁇 𑀬𑀸 𑀅𑀧𑀭𑀺𑀬𑀦𑁆𑀢𑀤𑀺𑀝𑁆𑀞𑀺 𑀘, 𑀲𑀸 𑀲𑀲𑁆𑀲𑀢𑀤𑀺𑀝𑁆𑀞𑀺 𑀘𑁇 𑀬𑀸 𑀉𑀘𑁆𑀙𑁂𑀤𑀤𑀺𑀝𑁆𑀞𑀺, 𑀲𑀸 𑀦𑀢𑁆𑀣𑀺𑀓𑀸 𑀤𑀺𑀝𑁆𑀞𑀺𑁇 𑀬𑀸 𑀲𑀲𑁆𑀲𑀢𑀤𑀺𑀝𑁆𑀞𑀺, 𑀲𑀸 𑀅𑀓𑀺𑀭𑀺𑀬𑀤𑀺𑀝𑁆𑀞𑀺𑁇 𑀇𑀤𑀁 𑀯𑁂𑀯𑀘𑀦𑀁𑁇

704\. 𑀢𑀢𑁆𑀣 𑀓𑀢𑀫𑀸 𑀧𑀜𑁆𑀜𑀢𑁆𑀢𑀺? 𑀢𑀡𑁆𑀳𑀸 𑀲𑀁𑀬𑁄𑀚𑀦𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 𑀫𑀕𑁆𑀕𑁄 𑀧𑀝𑀺𑀮𑀸𑀪𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑁄𑁇 𑀇𑀦𑁆𑀤𑁆𑀭𑀺𑀬𑀸 𑀧𑀝𑀺𑀮𑀸𑀪𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑀢𑀺𑁇 𑀢𑀢𑁆𑀣 𑀓𑀢𑀫𑁄 𑀑𑀢𑀭𑀡𑁄? 𑀲𑀓𑁆𑀓𑀸𑀬𑁄 𑀤𑀼𑀓𑁆𑀔𑀁 𑀤𑀲𑁆𑀲𑀦𑀧𑁆𑀧𑀳𑀸𑀢𑀩𑁆𑀩𑁄𑁇 𑀲𑀫𑀼𑀤𑀬𑁄 𑀫𑀕𑁆𑀕𑁄𑁇 𑀇𑀦𑁆𑀤𑁆𑀭𑀺𑀬𑀸𑀦𑀺 𑀢𑀸𑀦𑀺 𑀘 𑀦𑀺𑀤𑁆𑀤𑀺𑀝𑁆𑀞𑀸𑀦𑀺 𑀔𑀦𑁆𑀥𑀥𑀸𑀢𑀼𑀆𑀬𑀢𑀦𑁂𑀲𑀼𑁇

705\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄 𑀳𑀸𑀭𑁄? 𑀬𑀜𑁆𑀳𑀺 𑀆𑀭𑀩𑁆𑀪 𑀪𑀕𑀯𑀢𑀸 𑀇𑀤𑀁 𑀲𑀼𑀢𑁆𑀢𑀁 𑀪𑀸𑀲𑀺𑀢𑀁, 𑀲𑁄 𑀆𑀭𑀩𑁆𑀪 𑀦𑀺𑀤𑁆𑀤𑀺𑀝𑁆𑀞𑁄𑁇 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀓𑁆𑀔𑀸𑀭𑁄? 𑀦𑀸𑀫𑀭𑀽𑀧𑀲𑁆𑀲 𑀳𑁂𑀢𑀼𑀧𑀘𑁆𑀘𑀬𑁄𑀧𑀺 𑀯𑀺𑀜𑁆𑀜𑀸𑀡𑀁 𑀳𑁂𑀢𑀼 𑀩𑀻𑀚𑀁𑁇 𑀢𑁂𑀦 𑀅𑀯𑀺𑀚𑁆𑀚𑀸 𑀘 𑀲𑀗𑁆𑀔𑀸𑀭𑀸 𑀘 𑀧𑀘𑁆𑀘𑀬𑁄𑁇 𑀦𑀺𑀯𑀢𑁆𑀢𑀺𑀦𑀬𑁄 𑀦 𑀅𑀧𑀭𑁄 𑀧𑀭𑀺𑀬𑀸𑀬𑁄 𑀲𑀩𑁆𑀩𑀪𑀯𑁄, 𑀬𑁂 𑀘 𑀲𑀩𑁆𑀩𑀪𑀯𑀲𑁆𑀲 𑀳𑁂𑀢𑀼 𑀧𑀭𑀪𑀡𑁆𑀟𑀧𑀘𑁆𑀘𑀬𑁄 𑀇𑀢𑀺 𑀲𑀫𑁆𑀫𑀸𑀤𑀺𑀝𑁆𑀞𑀺 𑀧𑀭𑀢𑁄 𑀘 𑀖𑁄𑀲𑁄 𑀬𑁄𑀦𑀺𑀲𑁄 𑀘 𑀫𑀦𑀲𑀺𑀓𑀸𑀭𑁄 𑀧𑀘𑁆𑀘𑀬𑁄𑁇 𑀬𑀸 𑀧𑀜𑁆𑀜𑀸 𑀉𑀧𑁆𑀧𑀸𑀤𑁂𑀢𑀺, 𑀏𑀲𑀸 𑀳𑁂𑀢𑀼 𑀲𑀫𑁆𑀫𑀸𑀤𑀺𑀝𑁆𑀞𑀺𑀬𑀸 𑀲𑀫𑁆𑀫𑀸𑀲𑀗𑁆𑀓𑀧𑁆𑀧𑁄 𑀪𑀯𑀢𑀺, 𑀬𑀸 𑀲𑀫𑁆𑀫𑀸𑀲𑀫𑀸𑀥𑀺, 𑀅𑀬𑀁 𑀧𑀭𑀺𑀓𑁆𑀔𑀸𑀭𑁄𑁇

706\. 𑀢𑀢𑁆𑀣 𑀓𑀢𑀫𑁄 𑀲𑀫𑀸𑀭𑁄𑀧𑀦𑁄? “𑀅𑀬𑀫𑀳𑀫𑀲𑁆𑀫𑀻”𑀢𑀺 𑀅𑀲𑀫𑀦𑀼𑀧𑀲𑁆𑀲𑀻 𑀤𑀼𑀓𑁆𑀔𑀢𑁄 𑀭𑁄𑀕𑀢𑁄…𑀧𑁂…  𑀧𑀦𑁆𑀦𑀭𑀲 𑀧𑀤𑀸𑀦𑀺𑁇 𑀲𑀻𑀮𑀸𑀦𑀺 𑀪𑀕𑀯𑀸 𑀓𑀺𑀫𑀢𑁆𑀣𑀺𑀬𑀸𑀦𑀺 𑀓𑀺𑀫𑀸𑀦𑀺𑀲𑀁𑀲𑀸𑀦𑀺𑁇 𑀲𑀻𑀮𑀸𑀦𑀺, 𑀆𑀦𑀦𑁆𑀤, 𑀅𑀯𑀺𑀧𑁆𑀧𑀝𑀺𑀲𑀸𑀭𑀢𑁆𑀣𑀸𑀦𑀺 𑀬𑀸𑀯 𑀯𑀺𑀫𑀼𑀢𑁆𑀢𑀺𑁇 𑀢𑀢𑁆𑀣 𑀤𑀼𑀯𑀺𑀥𑁄 𑀅𑀢𑁆𑀣𑁄—  𑀧𑀼𑀭𑀺𑀲𑀢𑁆𑀣𑁄 𑀘 𑀯𑀘𑀦𑀢𑁆𑀣𑁄 𑀘𑁇

(91.)

707\. 𑀢𑀢𑁆𑀣 𑀓𑀢𑀫𑁄 𑀧𑀼𑀭𑀺𑀲𑀢𑁆𑀣𑁄? 𑀬𑀸𑀬𑀁 𑀦 𑀧𑀘𑁆𑀙𑀸𑀦𑀼𑀢𑀸𑀧𑀺𑀢𑀸 𑀅𑀬𑀁 𑀅𑀯𑀺𑀧𑁆𑀧𑀝𑀺𑀲𑀸𑀭𑁄, 𑀅𑀬𑀁 𑀧𑀼𑀭𑀺𑀲𑀢𑁆𑀣𑁄𑁇 𑀬𑀣𑀸 𑀓𑁄𑀘𑀺 𑀩𑁆𑀭𑀽𑀳𑀬𑀢𑀺 𑀇𑀫𑀢𑁆𑀣𑀫𑀸𑀲𑁂𑀯𑀢𑀺 𑀲𑁄 𑀪𑀡𑁂𑀬𑁆𑀬, 𑀓𑀺𑀜𑁆𑀘𑀺 𑀫𑀫𑁂𑀢𑁆𑀣 𑀅𑀥𑀻𑀦𑀁 𑀢𑀲𑁆𑀲𑀢𑁆𑀣𑀸𑀬 𑀇𑀤𑀁 𑀓𑀺𑀭𑀺𑀬𑀁 𑀆𑀭𑀪𑀸𑀫𑀻𑀢𑀺𑁇 𑀅𑀬𑀁 𑀧𑀼𑀭𑀺𑀲𑀢𑁆𑀣𑁄𑁇

708\. 𑀢𑀢𑁆𑀣 𑀓𑀢𑀫𑁄 𑀯𑀘𑀦𑀢𑁆𑀣𑁄? 𑀲𑀻𑀮𑀸𑀦𑀺 𑀓𑀸𑀬𑀺𑀓𑀁 𑀯𑀸 𑀯𑀸𑀘𑀲𑀺𑀓𑀁 𑀯𑀸 𑀲𑀼𑀘𑀭𑀺𑀢𑀁 𑀅𑀯𑀺𑀧𑁆𑀧𑀝𑀺𑀲𑀸𑀭𑁄𑀢𑀺𑁇 𑀢𑀢𑁆𑀣 𑀲𑀻𑀮𑀲𑁆𑀲 𑀯𑀢𑀲𑁆𑀲 𑀘 𑀪𑀸𑀲𑁄𑀬𑁂𑀯𑁇 𑀅𑀦𑀜𑁆𑀜𑀸 𑀲𑀼𑀕𑀢𑀓𑀫𑁆𑀫𑀢𑀸 𑀲𑀼𑀘𑀭𑀺𑀢𑀁 𑀅𑀬𑀁 𑀅𑀯𑀺𑀧𑁆𑀧𑀝𑀺𑀲𑀸𑀭𑁄𑁇 𑀏𑀯𑀁 𑀬𑀸𑀯 𑀯𑀺𑀫𑀼𑀢𑁆𑀢𑀻𑀢𑀺 𑀏𑀓𑀫𑁂𑀓𑀲𑁆𑀫𑀺𑀁 𑀧𑀤𑁂 𑀤𑁆𑀯𑁂 𑀅𑀢𑁆𑀣𑀸—  𑀧𑀼𑀭𑀺𑀲𑀢𑁆𑀣𑁄 𑀘 𑀯𑀘𑀦𑀢𑁆𑀣𑁄 𑀘, 𑀬𑀣𑀸 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀏𑀯𑀁 𑀲𑀩𑁆𑀩𑁂𑀲𑀼 𑀲𑀼𑀢𑁆𑀢𑁂𑀲𑀼 𑀤𑁆𑀯𑁂 𑀤𑁆𑀯𑁂 𑀅𑀢𑁆𑀣𑀸𑁇 𑀅𑀬𑀁 𑀳𑀺 𑀧𑀭𑀫𑀢𑁆𑀣𑁄 𑀉𑀢𑁆𑀢𑀫𑀢𑁆𑀣𑁄 𑀘𑁇 𑀬𑀁 𑀦𑀺𑀩𑁆𑀩𑀸𑀦𑀲𑀘𑁆𑀙𑀺𑀓𑀁 𑀦𑀺𑀲𑁆𑀲𑀸𑀬 𑀬𑀁 𑀲𑀓𑀁 𑀲𑀘𑁆𑀙𑀺𑀓𑀸𑀢𑀩𑁆𑀩𑀁 𑀪𑀯𑀢𑀺, 𑀲𑁄 𑀯𑀼𑀘𑁆𑀘𑀢𑀺 𑀓𑀢𑀲𑁆𑀲 𑀓𑀢𑁆𑀣𑁄𑀢𑀺𑁇 𑀅𑀬𑀁 𑀧𑀼𑀦 𑀯𑁂𑀯𑀘𑀦𑀁 𑀲𑀫𑁆𑀧𑀚𑀸𑀦𑀸𑀢𑀺𑁇 𑀇𑀫𑀺𑀦𑀸 𑀦𑀺𑀬𑀼𑀢𑁆𑀢𑀢𑁆𑀣𑀫𑀪𑀺𑀮𑀩𑁆𑀪𑀦𑁆𑀢𑀺 𑀯𑀘𑀦𑀢𑁆𑀣𑁄𑁇 𑀢𑀢𑁆𑀣 𑀬𑀁 𑀅𑀢𑁆𑀣𑀁 𑀲𑀸𑀯𑀓𑁄 𑀅𑀪𑀺𑀓𑀗𑁆𑀔𑀢𑀺𑁇 𑀢𑀲𑁆𑀲 𑀬𑁄 𑀧𑀝𑀺𑀮𑀸𑀪𑁄, 𑀅𑀬𑀁 𑀧𑀼𑀭𑀺𑀲𑀢𑁆𑀣𑁄𑁇 𑀬𑀁 𑀬𑀁 𑀪𑀕𑀯𑀸 𑀥𑀫𑁆𑀫𑀁 𑀤𑁂𑀲𑁂𑀢𑀺, 𑀢𑀲𑁆𑀲 𑀢𑀲𑁆𑀲 𑀥𑀫𑁆𑀫𑀲𑁆𑀲 𑀬𑀸 𑀅𑀢𑁆𑀣𑀯𑀺𑀜𑁆𑀜𑀢𑁆𑀢𑀺𑁇 𑀅𑀬𑀁 𑀅𑀢𑁆𑀣𑁄, 𑀢𑀢𑁆𑀣 𑀲𑀻𑀮𑀸𑀦𑀁 𑀅𑀯𑀺𑀧𑁆𑀧𑀝𑀺𑀲𑀸𑀭𑁄 𑀅𑀢𑁆𑀣𑁄𑀧𑀺 𑀆𑀦𑀺𑀲𑀁𑀲𑁄𑀧𑀺𑁇 𑀏𑀲𑁄 𑀘 𑀆𑀦𑀺𑀲𑀁𑀲𑁄 𑀬𑀁 𑀤𑀼𑀕𑁆𑀕𑀢𑀺𑀁 𑀦 𑀕𑀘𑁆𑀙𑀢𑀺𑁇 𑀬𑀣𑀸 𑀢𑀁 𑀪𑀕𑀯𑀢𑀸 𑀏𑀲𑀸𑀦𑀺𑀲𑀁𑀲𑁄 𑀥𑀫𑁆𑀫𑁂 𑀲𑀼𑀘𑀺𑀡𑁆𑀡𑁂 𑀦 𑀤𑀼𑀕𑁆𑀕𑀢𑀺𑀁 𑀕𑀘𑁆𑀙𑀢𑀺 𑀥𑀫𑁆𑀫𑀘𑀸𑀭𑀻, 𑀅𑀬𑀁 𑀅𑀢𑁆𑀣𑁄𑁇

709\. 𑀬𑀁 𑀧𑀼𑀭𑀺𑀲𑁄 𑀪𑀸𑀯𑀦𑀸𑀪𑀽𑀫𑀺𑀬𑀁 𑀲𑀻𑀮𑀸𑀦𑀺 𑀆𑀭𑀩𑁆𑀪 𑀲𑀻𑀮𑁂𑀦 𑀲𑀁𑀬𑀼𑀢𑁆𑀢𑁄 𑀳𑁄𑀢𑀺 𑀏𑀯𑀁 𑀬𑀸𑀯 𑀯𑀺𑀫𑀼𑀢𑁆𑀢𑀺 𑀢𑀣𑀸 𑀲𑀻𑀮𑀓𑁆𑀔𑀦𑁆𑀥𑁄𑁇 𑀢𑀢𑁆𑀣 𑀬𑁄 𑀘 𑀅𑀯𑀺𑀧𑁆𑀧𑀝𑀺𑀲𑀸𑀭𑁄 𑀅𑀦𑀼𑀲𑀬𑀯𑀲𑁂𑀦 𑀦𑀺𑀤𑁆𑀤𑀺𑀝𑁆𑀞𑁄, 𑀢𑀜𑁆𑀘 𑀲𑀻𑀮𑀁 𑀅𑀬𑀁 𑀲𑀻𑀮𑀓𑁆𑀔𑀦𑁆𑀥𑁄𑁇 𑀧𑀸𑀫𑁄𑀚𑁆𑀚𑀧𑀻𑀢𑀺𑀧𑀲𑁆𑀲𑀤𑁆𑀥𑀻𑀢𑀺 𑀘 𑀲𑀫𑀸𑀥𑀺𑀦𑁆𑀤𑁆𑀭𑀺𑀬𑁂𑀦, 𑀅𑀬𑀁 𑀲𑀫𑀸𑀥𑀺𑀓𑁆𑀔𑀦𑁆𑀥𑁄𑁇 𑀬𑀁 𑀲𑀫𑀸𑀳𑀺𑀢𑁄 𑀬𑀣𑀸𑀪𑀽𑀢𑀁 𑀧𑀚𑀸𑀦𑀸𑀢𑀺, 𑀅𑀬𑀁 𑀧𑀜𑁆𑀜𑀸𑀓𑁆𑀔𑀦𑁆𑀥𑁄𑁇 𑀇𑀫𑁂 𑀢𑀬𑁄 𑀔𑀦𑁆𑀥𑀸 𑀲𑀻𑀮𑀁 𑀲𑀫𑀸𑀥𑀺 𑀧𑀜𑁆𑀜𑀸 𑀘 𑀢𑀣𑀸 𑀲𑀻𑀮𑀁 𑀧𑀭𑀺𑀧𑀽𑀭𑁂𑀢𑀺 𑀬𑀁 𑀯𑀻𑀭𑀺𑀬𑀺𑀦𑁆𑀤𑁆𑀭𑀺𑀬𑀁 𑀢𑁂𑀦 𑀓𑀸𑀭𑀡𑁂𑀦 𑀲𑁄 𑀲𑀻𑀮𑀁 𑀧𑀭𑀺𑀧𑀽𑀭𑁂𑀢𑀺, 𑀅𑀦𑀼𑀧𑁆𑀧𑀦𑁆𑀦𑀲𑁆𑀲 𑀘 𑀅𑀓𑀼𑀲𑀮𑀲𑁆𑀲 𑀅𑀦𑀼𑀧𑁆𑀧𑀸𑀤𑀸𑀬 𑀯𑀸𑀬𑀫𑀢𑀺, 𑀉𑀧𑁆𑀧𑀦𑁆𑀦𑀲𑁆𑀲 𑀘 𑀧𑀳𑀸𑀦𑀸𑀬 𑀅𑀦𑀼𑀧𑁆𑀧𑀦𑁆𑀦𑀲𑁆𑀲 𑀘 𑀓𑀼𑀲𑀮𑀲𑁆𑀲 𑀉𑀧𑁆𑀧𑀸𑀤𑀸𑀬, 𑀉𑀧𑁆𑀧𑀦𑁆𑀦𑀲𑁆𑀲 𑀘 𑀓𑀼𑀲𑀮𑀲𑁆𑀲 𑀪𑀺𑀬𑁆𑀬𑁄𑀪𑀸𑀯𑀸𑀬 𑀇𑀢𑀺 𑀯𑀻𑀭𑀺𑀬𑀺𑀦𑁆𑀤𑁆𑀭𑀺𑀬𑀁 𑀦𑀺𑀤𑁆𑀤𑀺𑀝𑁆𑀞𑀁𑁇 𑀢𑀢𑁆𑀣 𑀬𑁄 𑀲𑀫𑀸𑀥𑀺𑀓𑁆𑀔𑀦𑁆𑀥𑁄, 𑀇𑀤𑀁 𑀲𑀫𑀸𑀥𑀺𑀦𑁆𑀤𑁆𑀭𑀺𑀬𑀁𑁇 𑀧𑀜𑁆𑀜𑀸𑀓𑁆𑀔𑀦𑁆𑀥𑁄 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀁, 𑀢𑀁 𑀘𑀢𑀽𑀲𑀼 𑀲𑀫𑁆𑀫𑀧𑁆𑀧𑀥𑀸𑀦𑁂𑀲𑀼 𑀤𑀝𑁆𑀞𑀩𑁆𑀩𑀁𑁇 𑀢𑀣𑀸 𑀬𑁄 𑀅𑀦𑀼𑀧𑁆𑀧𑀦𑁆𑀦𑀲𑁆𑀲 𑀘 𑀅𑀓𑀼𑀲𑀮𑀲𑁆𑀲 𑀅𑀦𑀼𑀧𑁆𑀧𑀸𑀤𑀸𑀬 𑀯𑀸𑀬𑀫𑀢𑀺, 𑀇𑀤𑀁 𑀧𑀞𑀫𑀁 𑀲𑀫𑁆𑀫𑀧𑁆𑀧𑀥𑀸𑀦𑀁𑁇 𑀬𑀁 𑀉𑀧𑁆𑀧𑀦𑁆𑀦𑀲𑁆𑀲, 𑀇𑀤𑀁 𑀤𑀼𑀢𑀺𑀬𑀁𑁇 𑀘𑀢𑁆𑀢𑀸𑀭𑀺 𑀲𑀫𑁆𑀫𑀧𑁆𑀧𑀥𑀸𑀦𑀸𑀦𑀺 𑀘𑀢𑀽𑀲𑀼 𑀛𑀸𑀦𑁂𑀲𑀼 𑀧𑀲𑁆𑀲𑀺𑀢𑀩𑁆𑀩𑀸𑀦𑀺𑁇 𑀢𑀣𑀸 𑀲𑀻𑀮𑀓𑁆𑀔𑀦𑁆𑀥𑁂𑀦 𑀦𑁂𑀓𑁆𑀔𑀫𑁆𑀫𑀥𑀸𑀢𑀼 𑀘 𑀅𑀥𑀺𑀓𑀸, 𑀢𑀬𑁄 𑀘 𑀯𑀺𑀢𑀓𑁆𑀓𑀸 𑀦𑁂𑀓𑁆𑀔𑀫𑁆𑀫𑀯𑀺𑀢𑀓𑁆𑀓𑁄 𑀅𑀩𑁆𑀬𑀸𑀧𑀸𑀤𑀯𑀺𑀢𑀓𑁆𑀓𑁄 𑀅𑀯𑀺𑀳𑀺𑀁𑀲𑀸𑀯𑀺𑀢𑀓𑁆𑀓𑁄 𑀘𑁇 𑀲𑀸𑀥𑀸𑀭𑀡𑀪𑀽𑀢𑀸𑁇 𑀬𑀸 𑀧𑀺𑀬𑀸𑀬𑀫𑀸𑀦𑀲𑁆𑀲 𑀧𑀸𑀫𑁄𑀚𑁆𑀚𑁂𑀦 𑀇𑀤𑀁 𑀓𑀸𑀬𑀺𑀓𑀁 𑀲𑀼𑀔𑀁 𑀆𑀦𑀺𑀢𑀁 𑀅𑀦𑀺𑀬𑀫𑀻𑀢𑀺𑀧𑁂𑀫𑁂𑀦, 𑀇𑀤𑀁 𑀤𑀼𑀓𑁆𑀔𑀁𑁇 𑀬𑁄 𑀢𑀢𑁆𑀣 𑀅𑀯𑀺𑀓𑁆𑀔𑁂𑀧𑁄, 𑀅𑀬𑀁 𑀲𑀫𑀸𑀥𑀺𑁇 𑀇𑀤𑀁 𑀧𑀜𑁆𑀘𑀗𑁆𑀕𑀺𑀓𑀁 𑀧𑀞𑀫𑀁 𑀛𑀸𑀦𑀁𑁇 𑀬𑀸 𑀘𑁂𑀢𑀲𑀺𑀓𑀸 𑀧𑀲𑁆𑀲𑀤𑁆𑀥𑀺 𑀲𑀯𑀺𑀢𑀓𑁆𑀓𑀁 𑀲𑀯𑀺𑀘𑀸𑀭𑀁 𑀯𑀺𑀭𑁄𑀥𑀦𑀁, 𑀬𑁄 𑀓𑀺𑀮𑁂𑀲𑁄 𑀘 𑀧𑀭𑀺𑀤𑀸𑀳𑁄, 𑀲𑁄 𑀧𑀞𑀫𑁂 𑀛𑀸𑀦𑁂 𑀦𑀺𑀭𑀼𑀤𑁆𑀥𑁄𑁇 𑀢𑀣𑀸 𑀬𑀸 𑀘 𑀓𑀺𑀮𑁂𑀲𑀧𑀲𑁆𑀲𑀤𑁆𑀥𑀺 𑀬𑀸 𑀘 𑀯𑀺𑀢𑀓𑁆𑀓𑀯𑀺𑀘𑀸𑀭𑀸𑀦𑀁 𑀧𑀲𑁆𑀲𑀤𑁆𑀥𑀺, 𑀉𑀪𑀬𑁂𑀧𑀺 𑀏𑀢𑁂 𑀥𑀫𑁆𑀫𑁂 𑀧𑀲𑁆𑀲𑀤𑁆𑀥𑀸𑀬𑀁𑁇 𑀢𑀢𑁆𑀣 𑀓𑀸𑀬𑀲𑁆𑀲 𑀘𑀺𑀢𑁆𑀢𑀲𑁆𑀲 𑀘 𑀲𑀼𑀔𑀁 𑀲𑀼𑀔𑀸𑀬𑀦𑀸, 𑀇𑀤𑀁 𑀧𑀻𑀢𑀺𑀲𑀼𑀔𑀺𑀦𑁄 𑀧𑀲𑁆𑀲𑀤𑁆𑀥𑀺𑁇 𑀬𑁄𑀧𑀺 𑀏𑀓𑁄𑀤𑀺𑀪𑀸𑀯𑁄 𑀘𑀺𑀢𑁆𑀢𑀲𑁆𑀲, 𑀢𑁂𑀦 𑀏𑀓𑁄𑀤𑀺𑀪𑀸𑀯𑁂𑀦 𑀬𑀁 𑀘𑀺𑀢𑁆𑀢𑀲𑁆𑀲 𑀅𑀚𑁆𑀛𑀢𑁆𑀢𑀁 𑀲𑀫𑁆𑀧𑀲𑀸𑀤𑀦𑀁, 𑀇𑀤𑀁 𑀘𑀢𑀼𑀢𑁆𑀣𑀁 𑀛𑀸𑀦𑀗𑁆𑀕𑀁𑁇 𑀇𑀢𑀺 𑀅𑀚𑁆𑀛𑀢𑁆𑀢𑀜𑁆𑀘 𑀲𑀫𑁆𑀧𑀲𑀸𑀤𑁄 𑀘𑁂𑀢𑀲𑁄 𑀘 𑀏𑀓𑁄𑀤𑀺𑀪𑀸𑀯𑁄 𑀧𑀻𑀢𑀺 𑀘 𑀲𑀼𑀔𑀜𑁆𑀘, 𑀇𑀤𑀁 𑀤𑀼𑀢𑀺𑀬𑀁 𑀛𑀸𑀦𑀁 𑀘𑀢𑀼𑀭𑀗𑁆𑀕𑀺𑀓𑀁𑁇 𑀬𑁄 𑀧𑀲𑁆𑀲𑀤𑁆𑀥𑀓𑀸𑀬𑁄 𑀲𑀼𑀔𑀁 𑀯𑁂𑀤𑁂𑀢𑀺, 𑀢𑁂𑀦 𑀅𑀥𑀺𑀫𑀢𑁆𑀢𑁂𑀦 𑀲𑀼𑀔𑁂𑀦 𑀨𑀭𑀺𑀢𑁆𑀯𑀸 𑀲𑀼𑀔𑀁 𑀘𑁂𑀢𑀲𑀺𑀓𑀁 𑀬𑀁, 𑀲𑁄 𑀧𑀻𑀢𑀺𑀯𑀻𑀢𑀭𑀸𑀕𑁄 𑀏𑀯𑀁 𑀢𑀲𑁆𑀲 𑀧𑀻𑀢𑀺𑀯𑀻𑀢𑀭𑀸𑀕𑀢𑀸𑀬 𑀉𑀧𑁂𑀓𑁆𑀔𑀁 𑀧𑀝𑀺𑀮𑀪𑀢𑀺𑁇 𑀲𑁄 𑀧𑀻𑀢𑀺𑀬𑀸 𑀘 𑀯𑀺𑀭𑀸𑀕𑀸 𑀉𑀧𑁂𑀓𑁆𑀔𑀁 𑀧𑀝𑀺𑀮𑀪𑀢𑀺𑁇 𑀲𑀼𑀔𑀜𑁆𑀘 𑀧𑀝𑀺𑀲𑀁𑀯𑁂𑀤𑁂𑀢𑀺𑁇 𑀲𑀢𑀺 𑀘 𑀲𑀫𑁆𑀫𑀸 𑀧𑀜𑁆𑀜𑀸𑀬 𑀧𑀝𑀺𑀮𑀪𑀢𑀺𑁇 𑀲𑀘𑁂 𑀲𑀢𑀺 𑀏𑀓𑀕𑁆𑀕𑀢𑀸 𑀇𑀤𑀁 𑀧𑀜𑁆𑀘𑀗𑁆𑀕𑀺𑀓𑀁 𑀢𑀢𑀺𑀬𑀁 𑀛𑀸𑀦𑀁𑁇 𑀬𑀁 𑀲𑀼𑀔𑀺𑀦𑁄 𑀘𑀺𑀢𑁆𑀢𑀁 𑀲𑀫𑀸𑀥𑀺𑀬𑀢𑀺, 𑀅𑀬𑀁 𑀏𑀓𑀕𑁆𑀕𑀢𑀸𑀬 𑀧𑀭𑀸𑀯𑀺𑀥𑀸𑀦𑀪𑀸𑀕𑀺𑀬𑀸, 𑀧𑀞𑀫𑁂 𑀛𑀸𑀦𑁂 𑀅𑀢𑁆𑀣𑀺 𑀘𑀺𑀢𑁆𑀢𑁂𑀓𑀕𑁆𑀕𑀢𑀸 𑀦𑁄 𑀘𑀓𑁆𑀔𑀼𑀲𑁆𑀲 𑀯𑁂𑀤𑀦𑀸 𑀲𑀩𑁆𑀩𑀁 𑀧𑀸𑀭𑀺𑀧𑀽𑀭𑀺𑀁 𑀕𑀘𑁆𑀙𑀢𑀺𑁇 𑀬𑀣𑀸 𑀘𑀢𑀼𑀢𑁆𑀣𑁂 𑀛𑀸𑀦𑁂, 𑀢𑀣𑀸 𑀬𑀸 𑀉𑀧𑁂𑀓𑁆𑀔𑀸 𑀧𑀲𑁆𑀲𑀫𑁆𑀪𑀬𑀁 𑀲𑀢𑀺𑀲𑀫𑁆𑀧𑀚𑀜𑁆𑀜𑀁 𑀘𑀺𑀢𑁆𑀢𑁂𑀓𑀕𑁆𑀕𑀢𑀸 𑀘, 𑀇𑀤𑀁 𑀘𑀢𑀼𑀢𑁆𑀣𑀁 𑀛𑀸𑀦𑀁𑁇

(92.)

710\. 𑀬𑀣𑀸 𑀲𑀫𑀸𑀥𑀺 𑀤𑀲𑁆𑀲𑀬𑀺𑀢𑀩𑁆𑀩𑀁, 𑀢𑀣𑀸 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀁 𑀢𑀁 𑀘𑀢𑀽𑀲𑀼 𑀅𑀭𑀺𑀬𑀲𑀘𑁆𑀘𑁂𑀲𑀼 𑀧𑀲𑁆𑀲𑀺𑀢𑀩𑁆𑀩𑀁𑁇 𑀬𑀁 𑀲𑀫𑀸𑀳𑀺𑀢𑁄 𑀬𑀣𑀸𑀪𑀽𑀢𑀁 𑀧𑀚𑀸𑀦𑀸𑀢𑀺, 𑀲𑀸 𑀧𑀚𑀸𑀦𑀦𑀸 𑀘𑀢𑀼𑀩𑁆𑀩𑀺𑀥𑀸 𑀅𑀲𑀼𑀪𑀢𑁄 𑀤𑀼𑀓𑁆𑀔𑀢𑁄 𑀅𑀦𑀢𑁆𑀢𑀢𑁄 𑀘, 𑀬𑀤𑀸𑀭𑀫𑁆𑀫𑀡𑀁 𑀢𑀁 𑀤𑀼𑀓𑁆𑀔𑀁 𑀅𑀭𑀺𑀬𑀲𑀘𑁆𑀘𑀁, 𑀬𑀁 𑀧𑀚𑀸𑀦𑀦𑁆𑀢𑁄 𑀦𑀺𑀩𑁆𑀩𑀺𑀦𑁆𑀤𑀢𑀺 𑀯𑀺𑀫𑀼𑀘𑁆𑀘𑀢𑀺 𑀢𑀣𑀸 𑀬𑀁 𑀓𑀸𑀫𑀸𑀲𑀯𑀲𑁆𑀲 𑀧𑀳𑀸𑀦𑀁 𑀪𑀯𑀸𑀲𑀯𑀲𑁆𑀲 𑀤𑀺𑀝𑁆𑀞𑀸𑀲𑀯𑀲𑁆𑀲 𑀅𑀯𑀺𑀚𑁆𑀚𑀸𑀲𑀯𑀲𑁆𑀲, 𑀅𑀬𑀁 𑀦𑀺𑀭𑁄𑀥𑁄 𑀅𑀧𑁆𑀧𑀳𑀻𑀦𑀪𑀽𑀫𑀺𑀬𑀁 𑀆𑀲𑀯𑀲𑀫𑀼𑀤𑀬𑁄𑁇 𑀇𑀫𑀸𑀦𑀺 𑀘𑀢𑁆𑀢𑀸𑀭𑀺 𑀅𑀭𑀺𑀬𑀲𑀘𑁆𑀘𑀸𑀦𑀺 𑀬𑀣𑀸 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀁 𑀧𑀲𑁆𑀲𑀺𑀢𑀩𑁆𑀩𑀁𑁇 𑀬𑀣𑀸𑀬𑀁 𑀲𑀫𑀸𑀳𑀺𑀢𑁄 𑀬𑀣𑀸𑀪𑀽𑀢𑀁 𑀧𑀚𑀸𑀦𑀸𑀢𑀺, 𑀅𑀬𑀁 𑀤𑀲𑁆𑀲𑀦𑀪𑀽𑀫𑀺𑁇 𑀲𑁄𑀢𑀸𑀧𑀢𑁆𑀢𑀺𑀨𑀮𑀜𑁆𑀘 𑀬𑀣𑀸𑀪𑀽𑀢𑀁 𑀧𑀚𑀸𑀦𑀦𑁆𑀢𑁄 𑀦𑀺𑀩𑁆𑀩𑀺𑀦𑁆𑀤𑀢𑀻𑀢𑀺, 𑀇𑀤𑀁 𑀢𑀦𑀼𑀓𑀜𑁆𑀘𑁇 𑀓𑀸𑀫𑀭𑀸𑀕𑀩𑁆𑀬𑀸𑀧𑀸𑀤𑀁 𑀲𑀓𑀤𑀸𑀕𑀸𑀫𑀺𑀨𑀮𑀜𑁆𑀘 𑀬𑀁 𑀦𑀺𑀩𑁆𑀩𑀺𑀦𑁆𑀤𑀢𑀺 𑀯𑀺𑀭𑀚𑁆𑀚𑀢𑀺, 𑀅𑀬𑀁 𑀧𑀞𑀫𑀚𑁆𑀛𑀸𑀦𑀪𑀸𑀯𑀦𑀸𑀪𑀽𑀫𑀺 𑀘 𑀭𑀸𑀕𑀯𑀺𑀭𑀸𑀕𑀸 𑀘𑁂𑀢𑁄𑀯𑀺𑀫𑀼𑀢𑁆𑀢𑀺 𑀅𑀦𑀸𑀕𑀸𑀫𑀺𑀨𑀮𑀜𑁆𑀘𑁇 𑀬𑀁 𑀯𑀺𑀫𑀼𑀢𑁆𑀢𑀺 𑀯𑀺𑀫𑀼𑀘𑁆𑀘𑀢𑀺, 𑀅𑀬𑀁 𑀅𑀯𑀺𑀚𑁆𑀚𑀸𑀯𑀺𑀭𑀸𑀕𑀸 𑀧𑀜𑁆𑀜𑀸𑀯𑀺𑀫𑀼𑀢𑁆𑀢𑀺 𑀅𑀭𑀳𑀢𑁆𑀢𑀜𑁆𑀘𑁇 𑀇𑀫𑁂 𑀅𑀯𑀺𑀧𑁆𑀧𑀝𑀺𑀲𑀸𑀭𑀸 𑀘 𑀯𑀻𑀭𑀺𑀬𑀺𑀦𑁆𑀤𑁆𑀭𑀺𑀬𑀜𑁆𑀘 𑀘𑀢𑁆𑀢𑀸𑀭𑁄 𑀲𑀫𑁆𑀫𑀧𑁆𑀧𑀥𑀸𑀦𑀸 𑀅𑀯𑀺𑀧𑁆𑀧𑀝𑀺𑀲𑀸𑀭𑀸 𑀢𑀜𑁆𑀘 𑀉𑀧𑀭𑀺 𑀬𑀸𑀯 𑀲𑀫𑀸𑀥𑀺, 𑀏𑀯𑀁 𑀢𑁂 𑀘𑀢𑁆𑀢𑀸𑀭𑀺 𑀛𑀸𑀦𑀸𑀦𑀺 𑀲𑀫𑀸𑀥𑀺𑀦𑁆𑀤𑁆𑀭𑀺𑀬𑀜𑁆𑀘 𑀬𑀁 𑀲𑀫𑀸𑀳𑀺𑀢𑁄 𑀬𑀣𑀸𑀪𑀽𑀢𑀁 𑀧𑀚𑀸𑀦𑀸𑀢𑀺𑁇 𑀇𑀫𑁂 𑀘𑀢𑁆𑀢𑀸𑀭𑁄 𑀲𑀢𑀺𑀧𑀝𑁆𑀞𑀸𑀦𑀸 𑀲𑀻𑀮𑀧𑀸𑀭𑀺𑀧𑀽𑀭𑀺𑀫𑀼𑀧𑀸𑀤𑀸𑀬 𑀘𑀸𑀕𑀲𑀁𑀳𑀺𑀢𑁂𑀦 𑀘 𑀦𑀺𑀩𑁆𑀩𑁂𑀥𑀺𑀓𑀸𑀦𑀜𑁆𑀘 𑀦𑀺𑀫𑀺𑀢𑁆𑀢𑀸𑀦𑀁 𑀅𑀦𑀸𑀯𑀺𑀮𑀫𑀦𑀸, 𑀇𑀤𑀁 𑀲𑀢𑀺𑀦𑁆𑀤𑁆𑀭𑀺𑀬𑀁 𑀘𑀢𑁆𑀢𑀸𑀭𑁄 𑀲𑀢𑀺𑀧𑀝𑁆𑀞𑀸𑀦𑀸𑁇 𑀬𑀁 𑀧𑀼𑀦 𑀇𑀫𑀸𑀬 𑀥𑀫𑁆𑀫𑀤𑁂𑀲𑀦𑀸𑀬 𑀢𑀻𑀲𑀼 𑀞𑀸𑀦𑁂𑀲𑀼 𑀤𑀺𑀝𑁆𑀞𑁄𑀕𑀫𑀦𑀓𑀺𑀦𑁆𑀤𑁆𑀭𑀺𑀬𑀁 𑀓𑀺𑀮𑁂𑀲𑀧𑀳𑀸𑀦𑁂𑀦 𑀘 𑀲𑁂𑀓𑁆𑀔𑀲𑀻𑀮𑀁, 𑀇𑀤𑀁 𑀲𑀤𑁆𑀥𑀺𑀦𑁆𑀤𑁆𑀭𑀺𑀬𑀁𑁇 𑀘𑀢𑁆𑀢𑀸𑀭𑀺 𑀘 𑀲𑁄𑀢𑀸𑀧𑀢𑁆𑀢𑀺𑀬𑀗𑁆𑀕𑀸𑀦𑀺 𑀨𑀮𑀸𑀦𑀺𑁇 𑀲𑀫𑀸𑀥𑀺𑀦𑁆𑀤𑁆𑀭𑀺𑀬𑀸𑀦𑀺 𑀲𑁄𑀧𑀦𑀺𑀬𑀸𑀳𑀸𑀭𑀻𑀦𑀺 𑀲𑀩𑁆𑀩𑀲𑀼𑀢𑁆𑀢𑁂𑀲𑀼 𑀦𑀺𑀤𑁆𑀤𑀺𑀲𑀺𑀢𑀩𑁆𑀩𑀸𑀦𑀺𑁇 𑀬𑀁 𑀛𑀸𑀦𑀁 𑀧𑀝𑀺𑀮𑀪𑀦𑀁 𑀯𑀻𑀭𑀺𑀬𑀕𑀳𑀺𑀢𑀁𑀬𑁂𑀯 𑀜𑀸𑀡𑀁 𑀧𑀝𑀺𑀲𑁆𑀲𑀭𑀢𑁄, 𑀅𑀬𑀁 𑀲𑀼𑀢𑀫𑀬𑀻 𑀧𑀜𑁆𑀜𑀸𑁇 𑀬𑁄 𑀲𑀫𑀸𑀥𑀺 𑀧𑀼𑀩𑁆𑀩𑀸𑀧𑀭𑀦𑀺𑀫𑀺𑀢𑁆𑀢𑀸𑀪𑀸𑀲𑁄 𑀅𑀦𑁄𑀫𑀕𑀢𑀺𑀢𑀸𑀬 𑀬𑀣𑀸𑀓𑀸𑀫𑁄, 𑀅𑀬𑀁 𑀘𑀺𑀦𑁆𑀢𑀸𑀫𑀬𑀻 𑀧𑀜𑁆𑀜𑀸, 𑀬𑀁 𑀢𑀣𑀸𑀲𑀫𑀸𑀳𑀺𑀢𑁄 𑀬𑀣𑀸𑀪𑀽𑀢𑀁 𑀧𑀚𑀸𑀦𑀸𑀢𑀺, 𑀅𑀬𑀁 𑀪𑀸𑀯𑀦𑀸𑀫𑀬𑀻 𑀧𑀜𑁆𑀜𑀸𑁇 𑀅𑀬𑀁 𑀲𑀼𑀢𑁆𑀢𑀦𑀺𑀤𑁆𑀤𑁂𑀲𑁄𑁇

711\. 𑀇𑀫𑀁 𑀲𑀼𑀢𑁆𑀢𑀁 𑀦𑀺𑀩𑁆𑀩𑁂𑀥𑀪𑀸𑀕𑀺𑀬𑀁 𑀩𑀼𑀚𑁆𑀛𑀓𑀸𑀭𑀥𑀺𑀓𑀁 𑀩𑀼𑀚𑁆𑀛𑀺𑀢𑀩𑁆𑀩𑀁𑁇 𑀬𑁂𑀳𑀺 𑀅𑀗𑁆𑀕𑁂𑀳𑀺 𑀲𑀫𑀦𑁆𑀦𑀸𑀕𑀢𑀁 𑀢𑀁 𑀩𑀼𑀚𑁆𑀛𑀺𑀲𑁆𑀲𑀦𑁆𑀢𑀺 𑀢𑀲𑁆𑀲 𑀅𑀗𑁆𑀕𑀸𑀦𑀺 𑀩𑀼𑀚𑁆𑀛𑀺𑀲𑁆𑀲𑀦𑁆𑀢𑀺, 𑀢𑁂𑀦 𑀩𑁄𑀚𑁆𑀛𑀗𑁆𑀕𑀸𑁇 𑀢𑀣𑀸 𑀆𑀤𑀺𑀢𑁄 𑀬𑀸𑀯 𑀲𑀻𑀮𑀁 𑀯𑀢𑀁 𑀘𑁂𑀢𑀦𑀸 𑀓𑀭𑀡𑀻𑀬𑀸, 𑀓𑀺𑀲𑁆𑀲 𑀲𑀻𑀮𑀸𑀦𑀺 𑀧𑀸𑀭𑀺𑀧𑀽𑀭𑁂𑀢𑀺𑁇 𑀅𑀦𑀼𑀧𑁆𑀧𑀦𑁆𑀦𑀲𑁆𑀲 𑀘 𑀅𑀓𑀼𑀲𑀮𑀲𑁆𑀲 𑀅𑀦𑀼𑀧𑁆𑀧𑀸𑀤𑀸𑀬 𑀉𑀧𑁆𑀧𑀦𑁆𑀦𑀲𑁆𑀲 𑀘 𑀅𑀓𑀼𑀲𑀮𑀲𑁆𑀲 𑀧𑀳𑀸𑀦𑀸𑀬 𑀅𑀦𑀼𑀧𑁆𑀧𑀦𑁆𑀦𑀲𑁆𑀲 𑀓𑀼𑀲𑀮𑀲𑁆𑀲 𑀉𑀧𑁆𑀧𑀸𑀤𑀸𑀬 𑀉𑀧𑁆𑀧𑀦𑁆𑀦𑀲𑁆𑀲 𑀘 𑀓𑀼𑀲𑀮𑀲𑁆𑀲 𑀪𑀺𑀬𑁆𑀬𑁄𑀪𑀸𑀯𑀸𑀬, 𑀇𑀤𑀁 𑀯𑀻𑀭𑀺𑀬𑀁 𑀢𑀲𑁆𑀲 𑀢𑀲𑁆𑀲 𑀩𑀼𑀚𑁆𑀛𑀺𑀢𑀲𑁆𑀲 𑀅𑀗𑁆𑀕𑀦𑁆𑀢𑀺𑁇 𑀅𑀬𑀁 𑀯𑀻𑀭𑀺𑀬𑀲𑀫𑁆𑀩𑁄𑀚𑁆𑀛𑀗𑁆𑀕𑁄𑁇 𑀇𑀫𑀺𑀦𑀸 𑀯𑀻𑀭𑀺𑀬𑁂𑀦 𑀤𑁆𑀯𑁂 𑀥𑀫𑁆𑀫𑀸 𑀆𑀤𑀺𑀢𑁄 𑀅𑀯𑀺𑀧𑁆𑀧𑀝𑀺𑀲𑀸𑀭𑁄 𑀧𑀸𑀫𑁄𑀚𑁆𑀚𑀜𑁆𑀘 𑀬𑀸 𑀧𑀼𑀦 𑀧𑀻𑀢𑀺 𑀅𑀯𑀺𑀧𑁆𑀧𑀝𑀺𑀲𑀸𑀭𑀧𑀘𑁆𑀘𑀬𑀸 𑀧𑀸𑀫𑁄𑀚𑁆𑀚𑀧𑀘𑁆𑀘𑀬𑀸, 𑀅𑀬𑀁 𑀧𑀻𑀢𑀺𑀲𑀫𑁆𑀩𑁄𑀚𑁆𑀛𑀗𑁆𑀕𑁄𑁇 𑀬𑀁 𑀧𑀻𑀢𑀺𑀫𑀦𑀲𑁆𑀲 𑀓𑀸𑀬𑁄 𑀧𑀲𑁆𑀲𑀫𑁆𑀪𑀢𑀺𑁇 𑀅𑀬𑀁 𑀧𑀲𑁆𑀲𑀤𑁆𑀥𑀺𑀲𑀫𑁆𑀩𑁄𑀚𑁆𑀛𑀗𑁆𑀕𑁄𑁇 𑀢𑁂𑀦 𑀓𑀸𑀬𑀺𑀓𑀲𑀼𑀔𑀫𑀸𑀦𑀺𑀢𑀁 𑀬𑀁 𑀲𑀼𑀔𑀺𑀦𑁄 𑀘𑀺𑀢𑁆𑀢𑀁 𑀲𑀫𑀸𑀥𑀺𑀬𑀢𑀺, 𑀅𑀬𑀁 𑀲𑀫𑀸𑀥𑀺𑀲𑀫𑁆𑀩𑁄𑀚𑁆𑀛𑀗𑁆𑀕𑁄𑁇 𑀬𑀁 𑀲𑀫𑀸𑀳𑀺𑀢𑁄 𑀬𑀣𑀸𑀪𑀽𑀢𑀁 𑀧𑀚𑀸𑀦𑀸𑀢𑀺, 𑀅𑀬𑀁 𑀥𑀫𑁆𑀫𑀯𑀺𑀘𑀬𑀲𑀫𑁆𑀩𑁄𑀚𑁆𑀛𑀗𑁆𑀕𑁄𑁇 𑀬𑀸 𑀲𑀻𑀮𑀫𑀼𑀧𑀸𑀤𑀸𑀬 𑀧𑀜𑁆𑀘𑀦𑁆𑀦𑀁 𑀩𑁄𑀚𑁆𑀛𑀗𑁆𑀕𑀸𑀦𑀁 𑀉𑀧𑀸𑀤𑀸𑀬𑀸𑀦𑀼𑀮𑁄𑀫𑀢𑀸 𑀦𑀺𑀫𑀺𑀢𑁆𑀢𑀸𑀬𑀦𑀸 𑀧𑀻𑀢𑀺𑀪𑀸𑀕𑀺𑀬𑀸𑀦𑀜𑁆𑀘 𑀯𑀺𑀲𑁂𑀲𑀪𑀸𑀕𑀺𑀬𑀸𑀦𑀜𑁆𑀘 𑀅𑀧𑀺𑀮𑀸𑀧𑀦𑀢𑀸 𑀲𑀳𑀕𑀢𑀸 𑀳𑁄𑀢𑀺 𑀅𑀦𑀯𑀫𑀕𑁆𑀕𑁄, 𑀅𑀬𑀁 𑀲𑀢𑀺𑀲𑀫𑁆𑀩𑁄𑀚𑁆𑀛𑀗𑁆𑀕𑁄𑁇 𑀬𑀁 𑀬𑀣𑀸𑀪𑀽𑀢𑀁 𑀧𑀚𑀸𑀦𑀸𑀢𑀺, 𑀅𑀘𑁆𑀘𑀸𑀭𑀤𑁆𑀥𑀯𑀻𑀭𑀺𑀬𑀁 𑀓𑀭𑁄𑀢𑀺𑁇 𑀉𑀤𑁆𑀥𑀘𑁆𑀘𑀪𑀽𑀫𑀻𑀢𑀺 𑀓𑀢𑀸 𑀅𑀪𑀺𑀧𑀢𑁆𑀣𑀺𑀢𑀁 𑀧𑁂𑀲𑁂𑀢𑀺𑁇 𑀓𑁄𑀲𑀚𑁆𑀚𑀪𑀽𑀫𑀻𑀢𑀺 𑀕𑀭𑀳𑀺𑀢𑁄 𑀭𑀳𑀺𑀢𑁂𑀳𑀺 𑀅𑀗𑁆𑀕𑁂𑀳𑀺 𑀩𑀼𑀚𑁆𑀛𑀢𑀺 𑀬𑀁 𑀘𑀓𑁆𑀔𑀼𑀲𑀫𑀣𑀧𑀣𑀁, 𑀲𑀸 𑀉𑀧𑁂𑀓𑁆𑀔𑀸𑀢𑀺𑁇 𑀢𑁂𑀦 𑀲𑀸 𑀉𑀧𑁂𑀓𑁆𑀔𑀸 𑀢𑀲𑁆𑀲 𑀩𑁄𑀚𑁆𑀛𑀗𑁆𑀕𑀲𑁆𑀲 𑀅𑀗𑁆𑀕𑀦𑁆𑀢𑀺 𑀓𑀭𑀺𑀢𑁆𑀯𑀸 𑀉𑀧𑁂𑀓𑁆𑀔𑀸𑀲𑀫𑁆𑀩𑁄𑀚𑁆𑀛𑀗𑁆𑀕𑁄𑀢𑀺 𑀯𑀼𑀘𑁆𑀘𑀢𑁂𑁇 𑀏𑀲𑁄 𑀲𑀼𑀢𑁆𑀢𑀦𑀺𑀤𑁆𑀤𑁂𑀲𑁄𑁇

(93.)

712\. 𑀢𑀢𑁆𑀣 𑀓𑀢𑀫𑀸 𑀤𑁂𑀲𑀦𑀸? 𑀅𑀲𑁆𑀫𑀺𑀁 𑀲𑀼𑀢𑁆𑀢𑁂 𑀘𑀢𑁆𑀢𑀸𑀭𑀺 𑀅𑀭𑀺𑀬𑀲𑀘𑁆𑀘𑀸𑀦𑀺 𑀤𑁂𑀲𑀺𑀢𑀸𑀦𑀺𑁇 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄? 𑀲𑀻𑀮𑀯𑀢𑁄 𑀅𑀯𑀺𑀧𑁆𑀧𑀝𑀺𑀲𑀸𑀭𑁄 𑀬𑀸𑀯 𑀯𑀺𑀫𑀼𑀢𑁆𑀢𑀺 𑀇𑀫𑀺𑀲𑁆𑀲𑀸𑀬 𑀧𑀼𑀘𑁆𑀙𑀸𑀬 𑀫𑀺𑀦𑀺𑀓𑀺𑀫𑀢𑁆𑀣𑀲𑁆𑀲𑀫𑀻𑀢𑀺 𑀤𑁆𑀯𑁂 𑀧𑀤𑀸𑀦𑀺 𑀧𑀼𑀘𑁆𑀙𑀸 𑀤𑁆𑀯𑁂 𑀧𑀤𑀸𑀦𑀺 𑀯𑀺𑀲𑀚𑁆𑀚𑀦𑀸𑀦𑀺 𑀤𑁆𑀯𑀻𑀳𑀺 𑀧𑀤𑁂𑀳𑀺 𑀤𑁆𑀯𑁂 𑀅𑀪𑀺𑀜𑁆𑀜𑀁 𑀤𑁆𑀯𑀻𑀳𑀺 𑀘𑁂𑀯 𑀧𑀤𑁂𑀳𑀺 𑀯𑀺𑀲𑀚𑁆𑀚𑀦𑀸 𑀓𑀺𑀁 𑀧𑀼𑀘𑁆𑀙𑀢𑀺 𑀦𑀺𑀩𑁆𑀩𑀸𑀥𑀺𑀓𑀁 𑀓𑀸𑀬𑀪𑀽𑀫𑀺𑀁 𑀓𑀫𑁆𑀫𑀲𑁆𑀲 𑀢𑀣𑀸 𑀳𑀺 𑀧𑀢𑀺𑀝𑁆𑀞𑀸 𑀘 𑀅𑀲𑁂𑀓𑁆𑀔𑁂 𑀥𑀫𑁆𑀫𑁂 𑀉𑀧𑁆𑀧𑀸𑀤𑁂𑀢𑀺𑁇 𑀢𑀢𑁆𑀣 𑀓𑀢𑀫𑀸 𑀬𑀼𑀢𑁆𑀢𑀺? 𑀲𑀻𑀮𑀯𑀢𑁄 𑀅𑀯𑀺𑀧𑁆𑀧𑀝𑀺𑀲𑀸𑀭𑁄 𑀪𑀯𑀢𑀺 𑀓𑀺𑀁 𑀦𑀺𑀘𑁆𑀙𑀦𑁆𑀤𑀲𑁆𑀲 𑀘 𑀯𑀺𑀭𑀸𑀕𑁄 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺𑁇 𑀢𑀢𑁆𑀣 𑀓𑀢𑀫𑀁 𑀧𑀤𑀝𑁆𑀞𑀸𑀦𑀁? 𑀯𑀻𑀭𑀺𑀬𑀁 𑀯𑀻𑀭𑀺𑀬𑀺𑀦𑁆𑀤𑁆𑀭𑀺𑀬𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀲𑀫𑀸𑀥𑀺 𑀲𑀫𑀸𑀥𑀺𑀦𑁆𑀤𑁆𑀭𑀺𑀬𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀧𑀜𑁆𑀜𑀸 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀯𑀻𑀭𑀺𑀬𑀁 𑀅𑀤𑁄𑀲𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀲𑀫𑀸𑀥𑀺 𑀅𑀮𑁄𑀪𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀧𑀜𑁆𑀜𑀸 𑀅𑀫𑁄𑀳𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀯𑀻𑀭𑀺𑀬𑀺𑀦𑁆𑀤𑁆𑀭𑀺𑀬𑀁 𑀢𑀺𑀡𑁆𑀡𑀁 𑀫𑀕𑁆𑀕𑀗𑁆𑀕𑀸𑀦𑀁 𑀧𑀤𑀝𑁆𑀞𑀸𑀦𑀁, 𑀲𑀫𑁆𑀫𑀸𑀯𑀸𑀘𑀸𑀬 𑀲𑀫𑁆𑀫𑀸𑀓𑀫𑁆𑀫𑀦𑁆𑀢𑀲𑁆𑀲 𑀲𑀫𑁆𑀫𑀸𑀆𑀚𑀻𑀯𑀲𑁆𑀲𑁇 𑀲𑀫𑀸𑀥𑀺𑀦𑁆𑀤𑁆𑀭𑀺𑀬𑀁 𑀢𑀺𑀡𑁆𑀡𑀁 𑀫𑀕𑁆𑀕𑀗𑁆𑀕𑀸𑀦𑀁 𑀧𑀤𑀝𑁆𑀞𑀸𑀦𑀁, 𑀲𑀫𑁆𑀫𑀸𑀲𑀗𑁆𑀓𑀧𑁆𑀧𑀲𑁆𑀲 𑀲𑀫𑁆𑀫𑀸𑀯𑀸𑀘𑀸𑀬 𑀲𑀫𑁆𑀫𑀸𑀲𑀫𑀸𑀥𑀺𑀦𑁄𑁇 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀁 𑀤𑁆𑀯𑀺𑀦𑁆𑀦𑀁 𑀫𑀕𑁆𑀕𑀗𑁆𑀕𑀸𑀦𑀁 𑀧𑀤𑀝𑁆𑀞𑀸𑀦𑀁, 𑀲𑀫𑁆𑀫𑀸𑀲𑀢𑀺𑀬𑀸 𑀲𑀫𑁆𑀫𑀸𑀤𑀺𑀝𑁆𑀞𑀺𑀬𑀸 𑀘𑁇

713\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄? 𑀲𑀻𑀮𑀓𑁆𑀔𑀦𑁆𑀥𑁂 𑀯𑀼𑀢𑁆𑀢𑁂 𑀲𑀩𑁆𑀩𑁂 𑀢𑀬𑁄 𑀔𑀦𑁆𑀥𑀸 𑀯𑀼𑀢𑁆𑀢𑀸 𑀪𑀯𑀦𑁆𑀢𑀺, 𑀲𑀻𑀮𑀫𑁂𑀯 𑀳𑀺 𑀲𑁂𑀮𑁄𑀧𑀫𑀢𑀸 𑀬𑀣𑀸 𑀲𑁂𑀮𑁄 𑀲𑀩𑁆𑀩𑀧𑀘𑁆𑀘𑀢𑁆𑀣𑀺𑀓𑁂𑀳𑀺 𑀅𑀓𑀭𑀡𑀻𑀬𑁄 𑀏𑀯𑀁 𑀢𑀁 𑀘𑀺𑀢𑁆𑀢𑀁 𑀲𑀩𑁆𑀩𑀓𑀺𑀮𑁂𑀲𑁂𑀳𑀺 𑀦 𑀓𑀫𑁆𑀧𑀢𑀻𑀢𑀺, 𑀅𑀬𑀁 𑀅𑀫𑁄𑀳𑁄𑁇 𑀯𑀺𑀭𑀢𑁆𑀢𑀁 𑀭𑀚𑀦𑀻𑀬𑁂𑀲𑀽𑀢𑀺 𑀅𑀬𑀁 𑀅𑀮𑁄𑀪𑁄𑁇 𑀓𑁄𑀧𑀦𑁂𑀬𑁆𑀬𑁂 𑀦 𑀓𑀼𑀧𑁆𑀧𑀢𑀻𑀢𑀺 𑀅𑀬𑀁 𑀅𑀤𑁄𑀲𑁄𑁇 𑀢𑀢𑁆𑀣 𑀧𑀜𑁆𑀜𑀸 𑀅𑀫𑁄𑀳𑁄 𑀓𑀼𑀲𑀮𑀫𑀽𑀮𑀁, 𑀅𑀮𑁄𑀪𑁄 𑀅𑀮𑁄𑀪𑁄𑀬𑁂𑀯, 𑀅𑀤𑁄𑀲𑁄 𑀅𑀤𑁄𑀲𑁄𑀬𑁂𑀯𑁇 𑀇𑀫𑁂𑀳𑀺 𑀢𑀻𑀳𑀺 𑀓𑀼𑀲𑀮𑀫𑀽𑀮𑁂𑀳𑀺 𑀲𑁂𑀓𑁆𑀔𑀪𑀽𑀫𑀺𑀬𑀁 𑀞𑀺𑀢𑁄 𑀅𑀲𑁂𑀓𑁆𑀔𑀫𑀕𑁆𑀕𑀁 𑀉𑀧𑁆𑀧𑀸𑀤𑁂𑀢𑀺𑁇 𑀲𑁂𑀓𑁆𑀔𑀪𑀽𑀫𑀺 𑀲𑀫𑁆𑀧𑀢𑁆𑀢𑀺𑀓𑀫𑁆𑀫𑀥𑀫𑁆𑀫𑁂 𑀉𑀧𑁆𑀧𑀸𑀤𑁂𑀢𑀺, 𑀲𑀸 𑀘 𑀲𑀫𑁆𑀫𑀸𑀯𑀺𑀫𑀼𑀢𑁆𑀢𑀺, 𑀬𑀜𑁆𑀘 𑀯𑀺𑀫𑀼𑀢𑁆𑀢𑀺𑀭𑀲𑀜𑀸𑀡𑀤𑀲𑁆𑀲𑀦𑀁 𑀇𑀫𑁂 𑀤𑀲 𑀅𑀲𑁂𑀓𑁆𑀔𑀸𑀦𑀁 𑀅𑀭𑀳𑀢𑁆𑀢𑀁 𑀥𑀫𑁆𑀫𑀸𑁇 𑀢𑀢𑁆𑀣 𑀅𑀝𑁆𑀞𑀗𑁆𑀕𑀺𑀓𑁂𑀦 𑀫𑀕𑁆𑀕𑁂𑀦 𑀘𑀢𑀼𑀩𑁆𑀩𑀺𑀥𑀸 𑀪𑀸𑀯𑀦𑀸𑀧𑀺 𑀮𑀩𑁆𑀪𑀢𑀺𑁇 𑀲𑀻𑀮𑀪𑀸𑀯𑀦𑀸 𑀓𑀸𑀬𑀪𑀸𑀯𑀦𑀸 𑀘𑀺𑀢𑁆𑀢𑀪𑀸𑀯𑀦𑀸 𑀧𑀜𑁆𑀜𑀸𑀪𑀸𑀯𑀦𑀸 𑀘𑁇 𑀢𑀢𑁆𑀣 𑀲𑀫𑁆𑀫𑀸𑀓𑀫𑁆𑀫𑀦𑁆𑀢𑁂𑀦 𑀲𑀫𑁆𑀫𑀸𑀆𑀚𑀻𑀯𑁂𑀦 𑀘 𑀓𑀸𑀬𑁄 𑀪𑀸𑀯𑀺𑀢𑁄𑁇 𑀲𑀫𑁆𑀫𑀸𑀯𑀸𑀘𑀸𑀬 𑀲𑀫𑁆𑀫𑀸𑀯𑀸𑀬𑀸𑀫𑁂𑀦 𑀘 𑀲𑀻𑀮𑀁 𑀪𑀸𑀯𑀺𑀢𑀁𑁇 𑀲𑀫𑁆𑀫𑀸𑀲𑀗𑁆𑀓𑀧𑁆𑀧𑁂𑀦 𑀲𑀫𑁆𑀫𑀸𑀲𑀫𑀸𑀥𑀺𑀦𑀸 𑀘 𑀘𑀺𑀢𑁆𑀢𑀁 𑀪𑀸𑀯𑀺𑀢𑀁𑁇 𑀲𑀫𑁆𑀫𑀸𑀤𑀺𑀝𑁆𑀞𑀺𑀬𑀸 𑀲𑀫𑁆𑀫𑀸𑀲𑀢𑀺𑀬𑀸 𑀘 𑀧𑀜𑁆𑀜𑀸 𑀪𑀸𑀯𑀺𑀢𑀸𑁇 𑀇𑀫𑀸𑀬 𑀘𑀢𑀼𑀩𑁆𑀩𑀺𑀥𑀸𑀬 𑀪𑀸𑀯𑀦𑀸𑀬 𑀤𑁆𑀯𑁂 𑀥𑀫𑁆𑀫𑀸 𑀪𑀸𑀯𑀦𑀸𑀧𑀸𑀭𑀺𑀧𑀽𑀭𑀺𑀁 𑀕𑀘𑁆𑀙𑀦𑁆𑀢𑀺 𑀘𑀺𑀢𑁆𑀢𑀁 𑀧𑀜𑁆𑀜𑀜𑁆𑀘𑁇 𑀘𑀺𑀢𑁆𑀢𑀁 𑀪𑀸𑀯𑀦𑀸𑀬 𑀲𑀫𑀣𑁄, 𑀧𑀜𑁆𑀜𑀸 𑀪𑀸𑀯𑀦𑀸𑀬 𑀯𑀺𑀧𑀲𑁆𑀲𑀦𑀸𑁇 𑀢𑀢𑁆𑀣 𑀧𑀜𑁆𑀜𑀸 𑀅𑀯𑀺𑀚𑁆𑀚𑀸𑀧𑀳𑀸𑀦𑁂𑀦 𑀘𑀺𑀢𑁆𑀢𑀁 𑀉𑀧𑀓𑁆𑀓𑀺𑀮𑁂𑀲𑁂𑀳𑀺 𑀅𑀫𑀺𑀲𑁆𑀲𑀻𑀓𑀢𑀦𑁆𑀢𑀺𑁇 𑀧𑀜𑁆𑀜𑀸 𑀪𑀸𑀯𑀦𑀸𑀬 𑀘𑀺𑀢𑁆𑀢𑀪𑀸𑀯𑀦𑀁𑀬𑁂𑀯 𑀧𑀭𑀺𑀧𑀽𑀭𑁂𑀢𑀺𑁇 𑀏𑀯𑀁 𑀬𑀲𑁆𑀲 𑀲𑀼𑀪𑀸𑀯𑀺𑀢𑀁 𑀘𑀺𑀢𑁆𑀢𑀁 𑀓𑀼𑀢𑁄 𑀢𑀁 𑀤𑀼𑀓𑁆𑀔𑀫𑁂𑀲𑁆𑀲𑀢𑀻𑀢𑀺𑁇 𑀅𑀧𑀺 𑀘 𑀔𑁄 𑀧𑀦 𑀢𑀲𑁆𑀲 𑀆𑀬𑀲𑁆𑀫𑀢𑁄 𑀅𑀩𑁆𑀬𑀸𑀧𑀸𑀤𑀥𑀸𑀢𑀼 𑀅𑀥𑀺𑀫𑀼𑀢𑁆𑀢𑀸, 𑀦 𑀲𑁄 𑀧𑁂𑀢𑀁 𑀲𑀫𑀸𑀧𑀦𑁆𑀦𑁄 𑀢𑀲𑁆𑀲 𑀲𑀗𑁆𑀔𑀸𑀧𑀳𑀸𑀭𑀁 𑀤𑁂𑀢𑀺, 𑀲𑀗𑁆𑀔𑀸𑀯𑀺𑀢𑀓𑁆𑀓𑀺𑀢𑁂 𑀲𑀭𑀻𑀭𑁂 𑀤𑀼𑀓𑁆𑀔𑀁 𑀦 𑀯𑁂𑀤𑀺𑀬𑀢𑀺, 𑀅𑀬𑀁 𑀲𑀼𑀢𑁆𑀢𑀢𑁆𑀣𑁄𑁇

(94.)

714\. 𑀢𑀢𑁆𑀣 𑀓𑀢𑀫𑀸 𑀤𑁂𑀲𑀦𑀸? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀤𑀲 𑀅𑀲𑁂𑀓𑁆𑀔𑀸 𑀅𑀭𑀳𑀢𑁆𑀢𑀥𑀫𑁆𑀫𑀸 𑀤𑁂𑀲𑀺𑀢𑀸 𑀅𑀧𑁆𑀧𑀫𑀸𑀡𑀸 𑀘 𑀲𑀫𑁆𑀫𑀸 𑀯𑀺𑀪𑀸𑀯𑀦𑀸𑁇 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄? 𑀲𑁂𑀮𑁄𑀧𑀫𑀢𑀸 𑀬𑁂 𑀬𑁂 𑀥𑀫𑁆𑀫𑀸 𑀯𑁂𑀤𑀦𑀻𑀬𑀲𑀼𑀔𑀤𑀼𑀓𑁆𑀔𑁄𑀧𑀕𑀢𑀸, 𑀢𑁂 𑀲𑀩𑁆𑀩𑁂 𑀦𑀺𑀭𑀽𑀧𑀁 𑀯𑀸𑀦𑀼𑀧𑀲𑁆𑀲𑀦𑁆𑀢𑀸𑀦𑀁 𑀯𑀽𑀧𑀕𑀢𑀸 𑀓𑀸𑀬𑀢𑁄 𑀯𑁂𑀤𑀬𑀺𑀢𑀧𑀭𑀺𑀓𑁆𑀔𑀸𑀭𑁄 𑀅𑀧𑁆𑀧𑀯𑀢𑁆𑀢𑀺𑀢𑁄 𑀤𑀼𑀓𑁆𑀔𑀁 𑀦 𑀯𑁂𑀤𑀺𑀬𑀢𑀺𑁇 𑀢𑀢𑁆𑀣 𑀓𑀢𑀫𑀸 𑀬𑀼𑀢𑁆𑀢𑀺, 𑀬𑀲𑁆𑀲𑁂𑀯𑀁 𑀪𑀸𑀯𑀺𑀢𑀁 𑀘𑀺𑀢𑁆𑀢𑀁 𑀓𑀼𑀢𑁄 𑀢𑀁 𑀤𑀼𑀓𑁆𑀔𑀫𑁂𑀲𑁆𑀲𑀢𑀻𑀢𑀺𑁇 𑀢𑀻𑀲𑀼 𑀪𑀸𑀯𑀦𑀸𑀲𑀼 𑀤𑀼𑀓𑁆𑀔𑀁 𑀦𑀓𑁆𑀔𑀫𑀢𑀺 𑀘𑀺𑀢𑁆𑀢𑀁 𑀘𑀺𑀢𑁆𑀢𑀪𑀸𑀯𑀦𑀸𑀬 𑀘𑁇 𑀦𑀺𑀭𑁄𑀥𑀪𑀸𑀯𑀦𑀸𑀬 𑀘 𑀆𑀦𑀦𑁆𑀢𑀭𑀺𑀓𑀸 𑀲𑀫𑀸𑀥𑀺𑀪𑀸𑀯𑀦𑀸𑀬 𑀘𑁇 𑀇𑀢𑀺 𑀬𑀲𑁆𑀲𑁂𑀯𑀁 𑀪𑀸𑀯𑀺𑀢𑀁 𑀘𑀺𑀢𑁆𑀢𑀦𑁆𑀢𑀺 𑀲𑀫𑀸𑀥𑀺 𑀨𑀮𑀲𑁆𑀲 𑀧𑀤𑀝𑁆𑀞𑀸𑀦𑀁𑁇

715\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄? 𑀬𑀲𑁆𑀲𑁂𑀯𑀁 𑀪𑀸𑀯𑀺𑀢𑀁 𑀘𑀺𑀢𑁆𑀢𑀦𑁆𑀢𑀺 𑀘𑀺𑀢𑁆𑀢𑀸𑀦𑀺 𑀪𑀸𑀯𑀺𑀢𑀸𑀦𑀺 𑀬𑀣𑀸 𑀧𑀞𑀫𑀁 𑀦𑀺𑀤𑁆𑀤𑀺𑀝𑁆𑀞𑀸𑀦𑀺 𑀧𑀜𑁆𑀜𑀸 𑀲𑀻𑀮𑀁 𑀓𑀸𑀬𑁄 𑀘𑀺𑀢𑁆𑀢𑀁, 𑀲𑀻𑀮𑀫𑁆𑀧𑀺 𑀲𑀼𑀪𑀸𑀯𑀺𑀢𑀁 𑀓𑀸𑀬𑀺𑀓𑀘𑁂𑀢𑀲𑀺𑀓𑀜𑁆𑀘 𑀞𑀺𑀢𑀢𑁆𑀢𑀸 𑀦𑀸𑀦𑀼𑀧𑀓𑀫𑁆𑀧𑀢𑀻𑀢𑀺 𑀯𑁂𑀤𑀦𑀸𑀧𑀺 𑀢𑀣𑀸 𑀲𑀜𑁆𑀜𑀸𑀧𑀺 𑀲𑀗𑁆𑀔𑀸𑀭𑀸𑀧𑀺𑁇 𑀓𑀼𑀢𑁄 𑀢𑀁 𑀤𑀼𑀓𑁆𑀔𑀫𑁂𑀲𑁆𑀲𑀢𑀻𑀢𑀺 𑀲𑀼𑀔𑀫𑁆𑀧𑀺 𑀦𑀸𑀦𑀼𑀕𑀘𑁆𑀙𑀢𑀺, 𑀅𑀤𑀼𑀓𑁆𑀔𑀫𑀲𑀼𑀔𑀫𑁆𑀧𑀺 𑀦𑀸𑀕𑀢𑀦𑁆𑀢𑀺𑁇

716\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀇𑀥 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀤𑀼𑀓𑁆𑀔𑁂𑀦 𑀅𑀥𑀺𑀓𑀸 𑀪𑀯𑀺𑀲𑁆𑀲𑀦𑁆𑀢𑀺, 𑀢𑁂 𑀏𑀯𑀭𑀽𑀧𑀸𑀳𑀺 𑀲𑀫𑀸𑀧𑀢𑁆𑀢𑀻𑀳𑀺 𑀯𑀺𑀭𑀳𑀺𑀲𑁆𑀲𑀦𑁆𑀢𑀺𑁇 𑀅𑀬𑀫𑁂𑀢𑁆𑀣 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄𑁇 𑀬𑁂 𑀘 𑀅𑀧𑁆𑀧𑀲𑀦𑁆𑀦𑀸, 𑀢𑁂 𑀳𑀺 𑀪𑀯𑀺𑀲𑁆𑀲𑀦𑁆𑀢𑀺, 𑀧𑀲𑀦𑁆𑀦𑀸𑀦𑀜𑁆𑀘 𑀧𑀻𑀢𑀺𑀧𑀸𑀫𑁄𑀚𑁆𑀚𑀁 𑀪𑀯𑀺𑀲𑁆𑀲𑀢𑀺, 𑀅𑀬𑀁 𑀢𑀢𑁆𑀣 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄𑁇 𑀆𑀯𑀝𑁆𑀝𑁄𑀢𑀺 𑀦𑀢𑁆𑀣𑀺 𑀆𑀯𑀝𑁆𑀝𑀦𑀲𑁆𑀲 𑀪𑀽𑀫𑀺𑁇

717\. 𑀯𑀺𑀪𑀢𑁆𑀢𑀻𑀢𑀺 𑀬𑀲𑁆𑀲𑁂𑀯𑀁 𑀪𑀸𑀯𑀺𑀢𑀁 𑀘𑀺𑀢𑁆𑀢𑀁 𑀓𑀼𑀢𑁄 𑀢𑀁 𑀤𑀼𑀓𑁆𑀔𑀫𑁂𑀲𑁆𑀲𑀢𑀻𑀢𑀺 𑀤𑀼𑀯𑀺𑀥𑁄 𑀦𑀺𑀤𑁆𑀤𑁂𑀲𑁄—  𑀤𑀼𑀓𑁆𑀔𑀳𑁂𑀢𑀼𑀦𑀺𑀤𑁆𑀤𑁂𑀲𑁄 𑀘 𑀧𑀝𑀺𑀧𑀓𑁆𑀔𑀦𑀺𑀤𑁆𑀤𑁂𑀲𑁄 𑀘𑁇 𑀓𑁄 𑀲𑁄 𑀤𑀼𑀓𑁆𑀔𑀳𑁂𑀢𑀼? 𑀬𑀢𑁄 𑀤𑀼𑀓𑁆𑀔𑀁 𑀆𑀕𑀘𑁆𑀙𑀢𑀺 𑀧𑀝𑀺𑀧𑀓𑁆𑀔𑁂 𑀯𑀼𑀢𑁆𑀢𑁂 𑀲𑁂𑀲𑀥𑀫𑁆𑀫𑀸𑀦𑀁 𑀲𑀻𑀮𑀁 𑀳𑁂𑀢𑀼 𑀘 𑀧𑀘𑁆𑀘𑀬𑁄 𑀘, 𑀢𑁂 𑀲𑀩𑁆𑀩𑁂 𑀥𑀫𑁆𑀫𑀸 𑀯𑀼𑀢𑁆𑀢𑀸 𑀳𑁄𑀦𑁆𑀢𑀺𑁇 𑀏𑀓𑀩𑁄𑀥𑀺𑀧𑀓𑁆𑀔𑀺𑀬𑁂 𑀥𑀫𑁆𑀫𑁂 𑀯𑀼𑀢𑁆𑀢𑁂 𑀲𑀩𑁆𑀩𑁂 𑀩𑁄𑀥𑀕𑀫𑀦𑀻𑀬𑀸 𑀥𑀫𑁆𑀫𑀸 𑀯𑀼𑀢𑁆𑀢𑀸 𑀪𑀯𑀦𑁆𑀢𑀺𑁇

718\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀅𑀯𑀺𑀧𑁆𑀧𑀝𑀺𑀲𑀸𑀭𑁂𑀦 𑀙𑀦𑁆𑀤𑀺𑀓𑀸, 𑀢𑁂 𑀲𑀻𑀮𑀧𑀸𑀭𑀺𑀧𑀽𑀭𑀻 𑀪𑀯𑀦𑁆𑀢𑀺 𑀧𑀸𑀫𑁄𑀚𑁆𑀚𑀙𑀦𑁆𑀤𑀺𑀓𑀸 𑀅𑀯𑀺𑀧𑁆𑀧𑀝𑀺𑀲𑀸𑀭𑀻𑀧𑀸𑀭𑀺𑀧𑀽𑀭𑀻, 𑀅𑀬𑀫𑁂𑀢𑁆𑀣 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄…𑀧𑁂…  𑀅𑀬𑀁 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄𑁇

719\. 𑀢𑀢𑁆𑀣 𑀓𑀢𑀫𑁄 𑀆𑀯𑀝𑁆𑀝𑁄? 𑀇𑀤𑀁 𑀲𑀼𑀢𑁆𑀢𑀁 𑀦𑀺𑀩𑁆𑀩𑁂𑀥𑀪𑀸𑀕𑀺𑀬𑀁𑁇 𑀬𑁄 𑀦𑀺𑀩𑁆𑀩𑁂𑀥𑁄, 𑀅𑀬𑀁 𑀦𑀺𑀭𑁄𑀥𑁄𑁇 𑀬𑁂𑀦 𑀦𑀺𑀩𑁆𑀩𑀺𑀚𑁆𑀛𑀢𑀺, 𑀲𑁄 𑀫𑀕𑁆𑀕𑁄𑁇 𑀬𑀁 𑀦𑀺𑀩𑁆𑀩𑀺𑀚𑁆𑀛𑀢𑀺, 𑀢𑀁 𑀤𑀼𑀓𑁆𑀔𑀁𑁇 𑀬𑀁 𑀦𑀺𑀩𑁆𑀩𑁂𑀥𑀕𑀸𑀫𑀺𑀦𑀸 𑀫𑀕𑁆𑀕𑁂𑀦 𑀧𑀳𑀻𑀬𑀢𑀺, 𑀲𑀫𑀼𑀤𑀬𑁄𑀬𑀁 𑀯𑀼𑀢𑁆𑀢𑁄𑁇

720\. 𑀢𑀢𑁆𑀣 𑀓𑀢𑀫𑀸 𑀯𑀺𑀪𑀢𑁆𑀢𑀺? 𑀲𑀻𑀮𑀯𑀢𑁄 𑀅𑀯𑀺𑀧𑁆𑀧𑀝𑀺𑀲𑀸𑀭𑁄𑀢𑀺 𑀯𑀺𑀪𑀚𑁆𑀚𑀩𑁆𑀬𑀸𑀓𑀭𑀡𑀻𑀬𑀁, 𑀧𑀭𑀸𑀫𑀲𑀦𑁆𑀢𑀲𑁆𑀲 𑀦𑀢𑁆𑀣𑀺 𑀅𑀯𑀺𑀧𑁆𑀧𑀝𑀺𑀲𑀸𑀭𑁄 𑀬𑀸𑀯 𑀤𑁄𑀲𑀓𑀢𑀁 𑀓𑀸𑀬𑁂𑀦 𑀯𑀸 𑀯𑀸𑀘𑀸𑀬 𑀯𑀸 𑀅𑀓𑀼𑀲𑀮𑀁 𑀆𑀭𑀪𑀢𑀺𑁇 𑀓𑀺𑀜𑁆𑀘𑀺𑀧𑀺𑀲𑁆𑀲 𑀏𑀯𑀁 𑀳𑁄𑀢𑀺 “𑀲𑀼𑀓𑀢𑀫𑁂𑀢𑀁 𑀲𑀼𑀘𑀭𑀺𑀢𑀫𑁂𑀢𑀁 𑀦𑁄 𑀘𑀲𑁆𑀲 𑀢𑁂𑀦 𑀅𑀯𑀺𑀧𑁆𑀧𑀝𑀺𑀲𑀸𑀭𑁂𑀦 𑀧𑀸𑀫𑁄𑀚𑁆𑀚𑀁 𑀚𑀸𑀬𑀢𑀺 𑀬𑀸𑀯 𑀯𑀺𑀫𑀼𑀢𑁆𑀢𑀺, 𑀢𑀲𑁆𑀲 𑀲𑀻𑀮𑀯𑀢𑁄 𑀅𑀯𑀺𑀧𑁆𑀧𑀝𑀺𑀲𑀸𑀭𑁄”𑀢𑀺 𑀯𑀺𑀪𑀚𑁆𑀚𑀩𑁆𑀬𑀸𑀓𑀭𑀡𑀻𑀬𑀁, 𑀅𑀬𑀁 𑀯𑀺𑀪𑀢𑁆𑀢𑀺𑀳𑀸𑀭𑁄𑁇

721\. 𑀢𑀢𑁆𑀣 𑀓𑀢𑀫𑀸 𑀧𑀭𑀺𑀯𑀢𑁆𑀢𑀦𑀸? 𑀇𑀫𑁂𑀳𑀺 𑀲𑀢𑁆𑀢𑀳𑀺 𑀉𑀧𑀦𑀺𑀲𑀸𑀲𑀫𑁆𑀧𑀢𑁆𑀢𑀻𑀳𑀺 𑀏𑀓𑀸𑀤𑀲 𑀉𑀧𑀦𑀺𑀲𑀸 𑀯𑀺𑀪𑀢𑁆𑀢𑀺𑀬𑀁 𑀧𑀚𑀳𑀸𑀦𑀁 𑀧𑀚𑀳𑀦𑁆𑀢𑀺, 𑀅𑀬𑀁 𑀧𑀭𑀺𑀯𑀢𑁆𑀢𑀦𑀸𑁇

722\. 𑀢𑀢𑁆𑀣 𑀓𑀢𑀫𑀸 𑀯𑁂𑀯𑀘𑀦𑀸? 𑀇𑀫𑁂𑀲𑀁 𑀅𑀭𑀺𑀬𑀥𑀫𑁆𑀫𑀸𑀦𑀁 𑀩𑀮𑀩𑁄𑀚𑁆𑀛𑀗𑁆𑀕𑀯𑀺𑀫𑁄𑀓𑁆𑀔𑀲𑀫𑀸𑀥𑀺𑀲𑀫𑀸𑀧𑀢𑁆𑀢𑀻𑀦𑀁 𑀇𑀫𑀸𑀦𑀺 𑀯𑁂𑀯𑀘𑀦𑀸𑀦𑀺𑁇

723\. 𑀢𑀢𑁆𑀣 𑀓𑀢𑀫𑀸 𑀧𑀜𑁆𑀜𑀢𑁆𑀢𑀺? 𑀲𑀻𑀮𑀯𑀢𑁄 𑀅𑀯𑀺𑀧𑁆𑀧𑀝𑀺𑀲𑀸𑀭𑁄𑀢𑀺 𑀲𑀻𑀮𑀓𑁆𑀔𑀦𑁆𑀥𑁂 𑀦𑁂𑀓𑁆𑀔𑀫𑁆𑀫𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁, 𑀦𑀺𑀲𑀚𑁆𑀚𑀧𑀜𑁆𑀜𑀢𑁆𑀢𑀺 𑀘 𑀏𑀯𑀁 𑀤𑀲 𑀅𑀗𑁆𑀕𑀸𑀦𑀺 𑀤𑁆𑀯𑀻𑀳𑀺 𑀤𑁆𑀯𑀻𑀳𑀺 𑀅𑀗𑁆𑀕𑁂𑀳𑀺 𑀧𑀜𑁆𑀜𑀢𑁆𑀢𑀸𑀦𑀺𑁇

724\. 𑀢𑀢𑁆𑀣 𑀓𑀢𑀫𑁄 𑀑𑀢𑀭𑀡𑁄? 𑀇𑀤𑀁 𑀦𑀺𑀩𑁆𑀩𑁂𑀥𑀪𑀸𑀕𑀺𑀬𑀲𑀼𑀢𑁆𑀢𑀁 𑀧𑀜𑁆𑀘𑀲𑀼 𑀑𑀢𑀺𑀡𑁆𑀡𑀁 𑀬𑀣𑀸 𑀬𑀁 𑀧𑀞𑀫𑀁 𑀦𑀺𑀤𑁆𑀤𑀺𑀝𑁆𑀞𑀁 𑀏𑀯𑀫𑀺𑀦𑁆𑀤𑁆𑀭𑀺𑀬𑀸𑀤𑀺𑀔𑀦𑁆𑀥𑀥𑀸𑀢𑀼𑀆𑀬𑀢𑀦𑁂𑀲𑀼 𑀦𑀺𑀤𑁆𑀤𑀺𑀲𑀺𑀢𑀩𑁆𑀩𑀸𑀦𑀺𑁇

725\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄 𑀳𑀸𑀭𑁄? 𑀲𑀻𑀮𑀯𑀢𑁄 𑀅𑀯𑀺𑀧𑁆𑀧𑀝𑀺𑀲𑀸𑀭𑁄𑀢𑀺 𑀦 𑀢𑀸𑀯 𑀲𑀼𑀤𑁆𑀥𑁄 𑀆𑀭𑀫𑁆𑀪𑁄 𑀅𑀯𑀺𑀧𑁆𑀧𑀝𑀺𑀲𑀸𑀭𑀺𑀦𑁄 𑀧𑀸𑀫𑁄𑀚𑁆𑀚𑀦𑁆𑀢𑀺 𑀦 𑀢𑀸𑀯 𑀲𑀼𑀤𑁆𑀥𑁄 𑀆𑀭𑀫𑁆𑀪𑁄 𑀬𑀸𑀦𑀺 𑀏𑀓𑀸𑀤𑀲 𑀧𑀤𑀸𑀦𑀺 𑀤𑁂𑀲𑀺𑀢𑀸𑀦𑀺 𑀬𑀤𑀸 𑀢𑀤𑀸 𑀲𑀼𑀤𑁆𑀥𑁄 𑀆𑀭𑀫𑁆𑀪𑁄, 𑀅𑀬𑀁 𑀲𑁄𑀥𑀦𑁄𑁇

726\. 𑀢𑀢𑁆𑀣 𑀓𑀢𑀫𑁄 𑀅𑀥𑀺𑀝𑁆𑀞𑀸𑀦𑁄? 𑀲𑀻𑀮𑀯𑁂𑀫𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀁 𑀏𑀯𑀁 𑀤𑀲 𑀧𑀤𑀸𑀦𑀺 𑀲𑀩𑁆𑀩𑀸𑀦𑀺 𑀲𑀻𑀮𑀓𑁆𑀔𑀦𑁆𑀥𑀲𑁆𑀲 𑀆𑀦𑀺𑀲𑀁𑀲𑁄, 𑀢𑁂 𑀘 𑀧𑀢𑀺𑀭𑀽𑀧𑀤𑁂𑀲𑀯𑀸𑀲𑁄 𑀘 𑀧𑀘𑁆𑀘𑀬𑁄 𑀅𑀢𑁆𑀢𑀲𑀫𑁆𑀫𑀸𑀧𑀡𑀺𑀥𑀸𑀦𑀜𑁆𑀘 𑀳𑁂𑀢𑀼, 𑀲𑀫𑀸𑀥𑀺𑀓𑁆𑀔𑀦𑁆𑀥𑀲𑁆𑀲 𑀲𑀼𑀔𑀁 𑀳𑁂𑀢𑀼 𑀧𑀲𑁆𑀲𑀤𑁆𑀥𑀺 𑀧𑀘𑁆𑀘𑀬𑁄, 𑀬𑁂𑀦 𑀛𑀸𑀦𑀲𑀳𑀚𑀸𑀢𑀺 𑀘 𑀞𑀸𑀦𑀦𑁆𑀢𑀺 𑀛𑀸𑀦𑀗𑁆𑀕𑀸 𑀅𑀧𑀭𑁄 𑀧𑀭𑀺𑀬𑀸𑀬𑁄 𑀓𑀸𑀫𑁂𑀲𑀼 𑀆𑀤𑀻𑀦𑀯𑀸𑀦𑀼𑀧𑀲𑁆𑀲𑀦𑀸 𑀲𑀫𑀸𑀥𑀺𑀦𑁄 𑀧𑀘𑁆𑀘𑀬𑁄 𑀦𑁂𑀓𑁆𑀔𑀫𑁆𑀫𑁂 𑀆𑀦𑀺𑀲𑀁𑀲𑀤𑀲𑁆𑀲𑀸𑀯𑀺𑀢𑀸 𑀳𑁂𑀢𑀼𑁇

727\. 𑀢𑀢𑁆𑀣 𑀓𑀢𑀫𑀸 𑀲𑀫𑀸𑀭𑁄𑀧𑀦𑀸? 𑀬𑀁 𑀯𑀻𑀭𑀺𑀬𑀺𑀦𑁆𑀤𑁆𑀭𑀺𑀬𑀁, 𑀲𑁄 𑀲𑀻𑀮𑀓𑁆𑀔𑀦𑁆𑀥𑁄𑁇 𑀬𑀁 𑀲𑀻𑀮𑀁, 𑀢𑁂 𑀘𑀢𑁆𑀢𑀸𑀭𑁄 𑀥𑀫𑁆𑀫𑀸 𑀧𑀥𑀸𑀦𑀸𑁇 𑀬𑀁 𑀥𑀫𑁆𑀫𑀸𑀦𑀼𑀥𑀫𑁆𑀫𑀧𑀝𑀺𑀧𑀢𑁆𑀢𑀺, 𑀲𑁄 𑀧𑀸𑀢𑀺𑀫𑁄𑀓𑁆𑀔𑀲𑀁𑀯𑀭𑁄𑁇

(95.)

728\. 𑀬𑀲𑁆𑀲 𑀲𑁂𑀮𑁄𑀧𑀫𑀁 𑀘𑀺𑀢𑁆𑀢𑀦𑁆𑀢𑀺 𑀕𑀸𑀣𑀸, 𑀲𑁂𑀮𑁄𑀧𑀫𑀦𑁆𑀢𑀺 𑀉𑀧𑀫𑀸 𑀬𑀣𑀸 𑀲𑁂𑀮𑁄 𑀯𑀸𑀢𑁂𑀦 𑀦 𑀓𑀫𑁆𑀧𑀢𑀺 𑀦 𑀉𑀡𑁆𑀳𑁂𑀦 𑀦 𑀲𑀻𑀢𑁂𑀦 𑀲𑀗𑁆𑀓𑀫𑁆𑀧𑀢𑀺𑁇 𑀬𑀣𑀸 𑀅𑀦𑁂𑀓𑀸 𑀅𑀘𑁂𑀢𑀦𑀸, 𑀢𑁂 𑀉𑀡𑁆𑀳𑁂𑀦 𑀫𑀺𑀮𑀸𑀬𑀦𑁆𑀢𑀺, 𑀲𑀻𑀢𑁂𑀦 𑀅𑀯𑀲𑀼𑀲𑁆𑀲𑀦𑁆𑀢𑀺, 𑀯𑀸𑀢𑁂𑀦 𑀪𑀚𑀦𑁆𑀢𑀺𑁇 𑀦 𑀏𑀯𑀁 𑀲𑁂𑀮𑁄 ( ) 𑀯𑀺𑀭𑀢𑁆𑀢𑀁 𑀭𑀚𑀦𑀻𑀬𑁂𑀲𑀼 𑀤𑁄𑀲𑀦𑀻𑀬𑁂 𑀦 𑀤𑀼𑀲𑁆𑀲𑀢𑀻𑀢𑀺 𑀓𑀸𑀭𑀡𑀁 𑀤𑁄𑀲𑀦𑀻𑀬𑁂 𑀤𑁄𑀫𑀦𑀲𑁆𑀲𑀦𑁆𑀢𑀁, 𑀦 𑀤𑀼𑀝𑁆𑀞𑁂𑀦 𑀯𑀸 𑀓𑀫𑁆𑀧𑀢𑀺 𑀉𑀡𑁆𑀳𑁂𑀦 𑀯𑀸, 𑀲𑁄 𑀫𑀺𑀮𑀸𑀬𑀢𑀺 𑀲𑀻𑀢𑁂𑀦 𑀯𑀸 𑀅𑀯𑀲𑀼𑀲𑁆𑀲𑀢𑀺, 𑀏𑀯𑀁 𑀘𑀺𑀢𑁆𑀢𑀁 𑀭𑀸𑀕𑁂𑀦 𑀦𑀸𑀦𑀼𑀲𑁆𑀲𑀢𑀺 𑀲𑀻𑀢𑁂𑀦 𑀓𑀫𑁆𑀧𑀢𑀻𑀢𑀺𑁇 𑀓𑀺𑀁𑀓𑀸𑀭𑀡𑀁? 𑀯𑀺𑀭𑀢𑁆𑀢𑀁 𑀭𑀚𑀦𑀻𑀬𑁂𑀲𑀼 𑀤𑁄𑀲𑀦𑀻𑀬𑁂 𑀦 𑀤𑀼𑀲𑁆𑀲𑀢𑀺𑁇 𑀓𑀺𑀁𑀓𑀸𑀭𑀡𑀁? 𑀤𑁄𑀲𑀦𑀻𑀬𑁂 𑀧𑀦𑀲𑁆𑀲𑀦𑁆𑀢𑀺 𑀦 𑀤𑀼𑀲𑁆𑀲𑀢𑀺, 𑀅𑀤𑀼𑀝𑁆𑀞𑀁 𑀢𑀁 𑀦 𑀓𑁄𑀲𑀺𑀲𑁆𑀲𑀦𑁆𑀢𑀺, 𑀢𑁂𑀦 𑀓𑀼𑀧𑁆𑀧𑀦𑀻𑀬𑁂 𑀦 𑀓𑀼𑀧𑁆𑀧𑀢𑀺, 𑀬𑀲𑁆𑀲𑁂𑀯𑀁 𑀪𑀸𑀯𑀺𑀢𑀁 𑀘𑀺𑀢𑁆𑀢𑀁 𑀓𑀼𑀢𑁄 𑀢𑀁 𑀤𑀼𑀓𑁆𑀔𑀦𑀺𑀤𑁆𑀤𑁂𑀲𑁄 𑀘 𑀓𑀼𑀢𑁄 𑀏𑀯𑀭𑀽𑀧𑀲𑁆𑀲 𑀤𑀼𑀓𑁆𑀔𑀁 𑀆𑀕𑀫𑀺𑀲𑁆𑀲𑀢𑀻𑀢𑀺 𑀦𑀺𑀤𑁆𑀤𑀺𑀝𑁆𑀞𑀁𑁇 ( )

729\. 𑀧𑀭𑀺𑀯𑀢𑁆𑀢𑀦𑀸𑀢𑀺 𑀓𑀼𑀢𑁄 𑀢𑀁 𑀤𑀼𑀓𑁆𑀔𑀫𑁂𑀲𑁆𑀲𑀢𑀻𑀢𑀺 𑀬𑀁 𑀘𑁂𑀢𑀲𑀺𑀓𑀁 𑀲𑀼𑀔𑀁 𑀅𑀦𑀼𑀧𑀸𑀤𑀺𑀲𑁂𑀲𑀸 𑀅𑀬𑀁 𑀦𑀢𑁆𑀣𑀺 𑀲𑁄𑀧𑀸𑀤𑀺𑀲𑁂𑀲𑀸 𑀅𑀬𑀁 𑀅𑀢𑁆𑀣𑀺𑁇 𑀧𑀼𑀦 𑀏𑀯𑀫𑀸𑀳𑀁𑀲𑀼 𑀢𑀁 𑀔𑀡𑀁 𑀢𑀁 𑀫𑀼𑀳𑀼𑀢𑁆𑀢𑀁 𑀉𑀪𑀬𑀫𑁂𑀯 𑀅𑀯𑁂𑀤𑀬𑀺𑀢𑀁 𑀲𑁄𑀧𑀸𑀤𑀺𑀲𑁂𑀲𑀁 𑀬𑀜𑁆𑀘 𑀅𑀦𑀼𑀧𑀸𑀤𑀺𑀲𑁂𑀲𑀁 𑀬𑀜𑁆𑀘 𑀢𑀁 𑀔𑀡𑀁 𑀢𑀁 𑀫𑀼𑀳𑀼𑀢𑁆𑀢𑀁 𑀅𑀦𑀼𑀧𑀸𑀤𑀺𑀲𑁂𑀲𑀁 𑀬𑀜𑁆𑀘 𑀲𑁄𑀧𑀸𑀤𑀺𑀲𑁂𑀲𑀁 𑀘 𑀅𑀯𑁂𑀤𑀬𑀺𑀢𑀁𑁇 𑀲𑀼𑀔𑀫𑀸𑀧𑀦𑁆𑀦𑀲𑁆𑀲 𑀅𑀦𑀸𑀯𑀢𑁆𑀢𑀺𑀓𑀦𑁆𑀢𑀺 𑀅𑀬𑀫𑁂𑀢𑁆𑀣 𑀯𑀺𑀲𑁂𑀲𑁄 𑀧𑀭𑀺𑀯𑀢𑁆𑀢𑀦𑀸𑁇

730\. 𑀢𑀢𑁆𑀣 𑀓𑀢𑀫𑁄 𑀯𑁂𑀯𑀘𑀦𑁄? 𑀬𑀲𑁆𑀲𑁂𑀯𑀁 𑀪𑀸𑀯𑀺𑀢𑀁 𑀘𑀺𑀢𑁆𑀢𑀁 𑀯𑀸 𑀪𑀸𑀯𑀺𑀢𑀁 𑀲𑀼𑀪𑀸𑀯𑀺𑀢𑀁 𑀅𑀦𑀼𑀝𑁆𑀞𑀺𑀢𑀁 𑀯𑀢𑁆𑀣𑀼𑀓𑀢𑀁 𑀲𑀼𑀲𑀫𑀸𑀭𑀤𑁆𑀥𑀁𑁇 𑀘𑀺𑀢𑁆𑀢𑀦𑁆𑀢𑀺 𑀫𑀦𑁄 𑀯𑀺𑀜𑁆𑀜𑀸𑀡𑀁 𑀫𑀦𑀺𑀦𑁆𑀤𑁆𑀭𑀺𑀬𑀁 𑀫𑀦𑁄𑀯𑀺𑀜𑁆𑀜𑀸𑀡𑀥𑀸𑀢𑀼𑁇

731\. 𑀢𑀢𑁆𑀣 𑀓𑀢𑀫𑀸 𑀧𑀜𑁆𑀜𑀢𑁆𑀢𑀺? 𑀘𑀺𑀢𑁆𑀢𑀁 𑀫𑀦𑁄 𑀲𑀗𑁆𑀔𑀸𑀭𑀸 𑀯𑀽𑀧𑀲𑀫𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀲𑀫𑀸𑀥𑀺 𑀅𑀲𑁂𑀓𑁆𑀔𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑁄𑁇 𑀤𑀼𑀓𑁆𑀔𑀁 𑀉𑀘𑁆𑀙𑀺𑀦𑁆𑀦𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇

732\. 𑀢𑀢𑁆𑀣 𑀓𑀢𑀫𑁄 𑀑𑀢𑀭𑀡𑁄? 𑀘𑀺𑀢𑁆𑀢𑁂 𑀦𑀺𑀤𑁆𑀤𑀺𑀝𑁆𑀞𑁂 𑀧𑀜𑁆𑀘𑀓𑁆𑀔𑀦𑁆𑀥𑀸 𑀦𑀺𑀤𑁆𑀤𑀺𑀝𑁆𑀞𑀸 𑀳𑁄𑀦𑁆𑀢𑀺, 𑀅𑀬𑀁 𑀔𑀦𑁆𑀥𑁂𑀲𑀼 𑀑𑀢𑀭𑀡𑁄, 𑀫𑀦𑁄𑀯𑀺𑀜𑁆𑀜𑀸𑀡𑀥𑀸𑀢𑀼𑀬𑀸 𑀦𑀺𑀤𑁆𑀤𑀺𑀝𑁆𑀞𑀸𑀬 𑀅𑀝𑁆𑀞𑀸𑀭𑀲 𑀥𑀸𑀢𑀼𑀬𑁄 𑀦𑀺𑀤𑁆𑀤𑀺𑀝𑁆𑀞𑀸 𑀳𑁄𑀦𑁆𑀢𑀺, 𑀅𑀬𑀁 𑀥𑀸𑀢𑀽𑀲𑀼 𑀑𑀢𑀭𑀡𑁄𑁇 𑀫𑀦𑀸𑀬𑀢𑀦𑁂 𑀦𑀺𑀤𑁆𑀤𑀺𑀝𑁆𑀞𑁂 𑀲𑀩𑁆𑀩𑀸𑀦𑀺 𑀆𑀬𑀢𑀦𑀸𑀦𑀺 𑀦𑀺𑀤𑁆𑀤𑀺𑀝𑁆𑀞𑀸𑀦𑀺 𑀳𑁄𑀦𑁆𑀢𑀺𑁇 𑀢𑀢𑁆𑀣 𑀫𑀦𑀸𑀬𑀢𑀦𑀁 𑀦𑀸𑀫𑀭𑀽𑀧𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀦𑀸𑀫𑀭𑀽𑀧𑀧𑀘𑁆𑀘𑀬𑀸 𑀲𑀍𑀆𑀬𑀢𑀦𑀁𑁇 𑀢𑀣𑀸 𑀧𑀝𑀺𑀘𑁆𑀘𑀲𑀫𑀼𑀧𑁆𑀧𑀸𑀤𑁂𑁇 𑀅𑀬𑀁 𑀑𑀢𑀭𑀡𑁄𑁇 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄 𑀲𑀼𑀤𑁆𑀥𑁄𑀬𑁂𑀯 𑀆𑀭𑀫𑁆𑀪𑁄𑁇

733\. 𑀢𑀢𑁆𑀣 𑀓𑀢𑀫𑁄 𑀅𑀥𑀺𑀝𑁆𑀞𑀸𑀦𑁄? 𑀙𑀍𑀇𑀦𑁆𑀤𑁆𑀭𑀺𑀬𑀁 𑀪𑀸𑀯𑀦𑀸 𑀏𑀓𑀢𑁆𑀢𑀸𑀬𑀁 𑀧𑀜𑁆𑀜𑀢𑁆𑀢𑀺 𑀙𑀝𑁆𑀞𑀺𑀢𑁂𑀦 𑀓𑀸𑀬𑁄 𑀏𑀓𑀢𑁆𑀢𑀸𑀬 𑀧𑀜𑁆𑀜𑀢𑁆𑀢𑁄𑁇

734\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀓𑁆𑀔𑀸𑀭𑁄? 𑀘𑀺𑀢𑁆𑀢𑀲𑁆𑀲 𑀧𑀼𑀩𑁆𑀩𑀳𑁂𑀢𑀼 𑀲𑀫𑀼𑀧𑁆𑀧𑀸𑀤𑀸𑀬 𑀫𑀦𑀲𑀺𑀓𑀸𑀭𑁄 𑀘 𑀢𑀧𑁆𑀧𑁄𑀡𑀢𑀸 𑀘 𑀬𑀁 𑀅𑀲𑀫𑀸𑀳𑀺𑀢𑀪𑀽𑀫𑀺𑀬𑀁 𑀘 𑀯𑀺𑀲𑁂𑀲𑀥𑀫𑁆𑀫𑀸𑀦𑀁 𑀅𑀪𑀸𑀯𑀺𑀢𑀢𑁆𑀢𑀸 𑀘𑀺𑀢𑁆𑀢𑀲𑀢𑀢𑀁 𑀕𑀘𑁆𑀙𑀢𑀺, 𑀲𑀘𑁂 𑀲𑀫𑀸𑀥𑀺𑀦𑁄 𑀲𑀼𑀔𑀁 𑀳𑁂𑀢𑀼 𑀅𑀯𑀺𑀧𑁆𑀧𑀝𑀺𑀲𑀸𑀭𑁄 𑀧𑀘𑁆𑀘𑀬𑁄, 𑀅𑀬𑀁 𑀳𑁂𑀢𑀼 𑀅𑀬𑀁 𑀧𑀘𑁆𑀘𑀬𑁄 𑀧𑀭𑀺𑀓𑁆𑀔𑀸𑀭𑁄𑁇

735\. 𑀢𑀢𑁆𑀣 𑀓𑀢𑀫𑀸 𑀲𑀫𑀸𑀭𑁄𑀧𑀦𑀸? 𑀬𑀲𑁆𑀲𑁂𑀯𑀁 𑀪𑀸𑀯𑀺𑀢𑀦𑁆𑀢𑀺 𑀢𑀲𑁆𑀲 𑀥𑀫𑁆𑀫𑀸 𑀲𑀫𑀸𑀭𑁄𑀧𑀬𑀺𑀢𑀩𑁆𑀩𑀸𑁇 𑀓𑀸𑀬𑁄 𑀲𑀻𑀮𑀁 𑀧𑀜𑁆𑀜𑀸 𑀪𑀸𑀯𑀺𑀢𑀘𑀺𑀢𑁆𑀢𑀦𑁆𑀢𑀺 𑀅𑀦𑀪𑀺𑀭𑀢𑀁 𑀅𑀦𑀧𑀡𑀢𑀁 𑀅𑀦𑁂𑀓𑀁 𑀅𑀦𑀼𑀢𑀁 𑀅𑀦𑀸𑀧𑀚𑁆𑀚𑀸𑀲𑀢𑁆𑀢𑀁 𑀅𑀬𑀁 𑀲𑀫𑀜𑁆𑀜𑀸𑀬𑀢𑀦𑀸 𑀦 𑀢𑀲𑁆𑀲 𑀲𑁂𑀓𑁆𑀔𑀲𑁆𑀲 𑀲𑀫𑁆𑀫𑀸𑀲𑀫𑀸𑀥𑀺 𑀲𑀩𑁆𑀩𑁂 𑀅𑀲𑁂𑀓𑁆𑀔𑀸 𑀤𑀲 𑀅𑀭𑀳𑀦𑁆𑀢𑀥𑀫𑁆𑀫𑀸 𑀦𑀺𑀤𑁆𑀤𑀺𑀝𑁆𑀞𑀸 𑀳𑁄𑀦𑁆𑀢𑀺𑁇 𑀅𑀲𑁂𑀓𑁆𑀔𑀪𑀸𑀕𑀺𑀬𑀸𑀦𑀺 𑀲𑀼𑀢𑁆𑀢𑀸𑀦𑀺𑁇

(96.)

736\. 𑀬𑀲𑁆𑀲 𑀦𑀽𑀦, 𑀪𑀦𑁆𑀢𑁂, 𑀓𑀸𑀬𑀕𑀢𑀸𑀲𑀢𑀺 𑀅𑀪𑀸𑀯𑀺𑀢𑀸, 𑀅𑀬𑀁 𑀲𑁄 𑀅𑀜𑁆𑀜𑀢𑀭𑀁 𑀲𑀩𑁆𑀭𑀳𑁆𑀫𑀘𑀸𑀭𑀺𑀁 𑀆𑀲𑀚𑁆𑀚 𑀲𑀫𑀸𑀧𑀚𑁆𑀚 𑀅𑀧𑁆𑀧𑀝𑀺𑀦𑀺𑀲𑁆𑀲𑀚𑁆𑀚 𑀚𑀦𑀧𑀤𑀘𑀸𑀭𑀺𑀓𑀁 𑀧𑀓𑁆𑀓𑀫𑁂𑀬𑁆𑀬, 𑀲𑁄 𑀆𑀬𑀲𑁆𑀫𑀸 𑀇𑀫𑀲𑁆𑀫𑀺𑀁 𑀯𑀺𑀧𑁆𑀧𑀝𑀺𑀚𑀸𑀦𑀸𑀢𑀺 𑀤𑁆𑀯𑁂 𑀧𑀚𑀸𑀦𑀺 𑀧𑀝𑀺𑀚𑀸𑀦𑀸𑀢𑀺 𑀘𑀺𑀢𑁆𑀢𑀪𑀸𑀯𑀦𑀸𑀬𑀜𑁆𑀘 𑀤𑀺𑀝𑁆𑀞𑀺𑀬𑀸 𑀧𑀳𑀸𑀦𑀁, 𑀓𑀸𑀬𑀪𑀸𑀯𑀦𑀸𑀬𑀜𑁆𑀘 𑀤𑀺𑀝𑁆𑀞𑀺𑀧𑁆𑀧𑀳𑀸𑀦𑀁, 𑀓𑀸𑀬𑀪𑀸𑀯𑀦𑀸𑀬𑀜𑁆𑀘 𑀢𑀡𑁆𑀳𑀸𑀧𑀳𑀸𑀦𑀁, 𑀬𑀁 𑀧𑀞𑀫𑀁 𑀉𑀧𑀫𑀁 𑀓𑀭𑁄𑀢𑀺𑁇 𑀅𑀲𑀼𑀘𑀺𑀦𑀸𑀧𑀺 𑀲𑀼𑀘𑀺𑀦𑀸𑀧𑀺 𑀧𑀣𑀯𑀻 𑀦𑁂𑀯 𑀅𑀝𑁆𑀝𑀺𑀬𑀢𑀺 𑀦 𑀚𑀺𑀕𑀼𑀘𑁆𑀙𑀢𑀺 𑀦 𑀧𑀻𑀢𑀺𑀧𑀸𑀫𑁄𑀚𑁆𑀚𑀁 𑀧𑀝𑀺𑀮𑀪𑀢𑀺, 𑀏𑀯𑀫𑁂𑀯 𑀳𑀺 𑀧𑀣𑀯𑀻𑀲𑀫𑁂𑀦 𑀲𑁄 𑀘𑁂𑀢𑀲𑀸 𑀅𑀦𑁆𑀯𑀬𑁂𑀦 𑀅𑀧𑁆𑀧𑀓𑁂𑀦 𑀅𑀯𑁂𑀭𑁂𑀦 𑀅𑀩𑁆𑀬𑀸𑀧𑀚𑁆𑀚𑁂𑀦 𑀯𑀺𑀳𑀭𑀸𑀫𑀻𑀢𑀺𑁇 𑀇𑀢𑀺 𑀲𑁄 𑀆𑀬𑀲𑁆𑀫𑀸 𑀓𑀺𑀁 𑀧𑀝𑀺𑀚𑀸𑀦𑀸𑀢𑀺, 𑀓𑀸𑀬𑀪𑀸𑀯𑀦𑀸𑀬 𑀲𑀼𑀔𑀺𑀦𑁆𑀤𑁆𑀭𑀺𑀬𑀧𑀳𑀸𑀦𑀁 𑀧𑀝𑀺𑀚𑀸𑀦𑀸𑀢𑀺, 𑀘𑀺𑀢𑁆𑀢𑀪𑀸𑀯𑀦𑀸𑀬 𑀲𑁄𑀫𑀦𑀲𑁆𑀲𑀺𑀦𑁆𑀤𑁆𑀭𑀺𑀬𑀧𑀳𑀸𑀦𑀁 𑀧𑀝𑀺𑀚𑀸𑀦𑀸𑀢𑀺𑁇 𑀓𑀸𑀬𑀺𑀓𑀸 𑀯𑁂𑀤𑀦𑀸 𑀭𑀸𑀕𑀸𑀦𑀼𑀲𑀬𑀫𑀦𑀼𑀕𑀢𑀸𑀦𑀁 𑀲𑀼𑀔𑀺𑀦𑁆𑀤𑁆𑀭𑀺𑀬𑀁 𑀧𑀝𑀺𑀓𑁆𑀔𑀺𑀧𑀢𑀺𑁇 𑀦 𑀳𑀺 𑀯𑁂𑀤𑀦𑀸𑀓𑁆𑀔𑀦𑁆𑀥𑀁 𑀬𑀸 𑀘𑁂𑀢𑀲𑀺𑀓𑀸 𑀲𑀼𑀔𑀯𑁂𑀤𑀦𑀸 𑀢𑀢𑁆𑀣 𑀅𑀬𑀁 𑀧𑀝𑀺𑀮𑀸𑀪𑀧𑀘𑁆𑀘𑀬𑀸 𑀉𑀧𑁆𑀧𑀚𑁆𑀚𑀢𑀺 𑀲𑀼𑀔𑀁 𑀲𑁄𑀫𑀦𑀲𑁆𑀲𑀁𑁇 𑀲𑁄𑀢𑀁 𑀧𑀝𑀺𑀓𑁆𑀔𑀺𑀧𑀢𑀺, 𑀦 𑀳𑀺 𑀫𑀦𑁄𑀲𑀫𑁆𑀨𑀲𑁆𑀲𑀚𑀁 𑀯𑁂𑀤𑀦𑀁𑁇 𑀢𑀢𑁆𑀣 𑀘𑀢𑀽𑀲𑀼 𑀫𑀳𑀸𑀪𑀽𑀢𑁂𑀲𑀼 𑀭𑀽𑀧𑀓𑁆𑀔𑀦𑁆𑀥𑀲𑁆𑀲 𑀅𑀦𑀼𑀲𑀬𑀧𑀝𑀺𑀖𑀧𑀳𑀸𑀦𑀁 𑀪𑀡𑀢𑀺𑁇 𑀓𑀸𑀫𑁂 𑀭𑀽𑀧𑀜𑁆𑀘 𑀢𑀜𑁆𑀘 𑀅𑀲𑁂𑀓𑁆𑀔𑀪𑀽𑀫𑀺𑀬𑀁𑁇 𑀓𑀸𑀬𑁂 𑀓𑀸𑀬𑀸𑀦𑀼𑀧𑀲𑁆𑀲𑀦𑀸 𑀤𑀺𑀝𑁆𑀞𑀥𑀫𑁆𑀫𑀲𑀼𑀔𑀯𑀺𑀳𑀸𑀭𑀜𑁆𑀘𑁇 𑀩𑀮𑁂𑀦 𑀘 𑀉𑀲𑁆𑀲𑀸𑀳𑁂𑀦 𑀘 𑀲𑀩𑁆𑀩𑀁 𑀫𑀦𑀲𑀺 𑀓𑀢𑀢𑁆𑀢𑀸𑀦𑀁 𑀧𑀳𑀸𑀦𑀁 𑀫𑁂𑀤𑀁 𑀓𑀢𑀸𑀮𑀺𑀓𑀸𑀬 𑀘 𑀧𑀼𑀭𑀺𑀲𑁂𑀦 𑀘 𑀫𑀡𑁆𑀟𑀦𑀓𑀚𑀸𑀢𑀺𑀓𑁂𑀦 𑀘, 𑀏𑀢𑁂𑀳𑀺 𑀇𑀫𑀲𑁆𑀲 𑀫𑀸𑀢𑀸𑀧𑀺𑀢𑀼𑀲𑀫𑁆𑀪𑀽𑀢𑀁 𑀧𑀘𑁆𑀘𑀯𑁂𑀓𑁆𑀔𑀡𑀁, 𑀲𑁄 𑀓𑀸𑀬𑁂𑀦 𑀘 𑀓𑀸𑀬𑀸𑀦𑀼𑀧𑀲𑁆𑀲𑀦𑀸𑀬 𑀘 𑀘𑀺𑀢𑁆𑀢𑁂𑀦 𑀘 𑀘𑀺𑀢𑁆𑀢𑀸𑀦𑀼𑀧𑀲𑁆𑀲𑀦𑀸𑀬 𑀘 𑀤𑁆𑀯𑁂 𑀥𑀫𑁆𑀫𑁂 𑀥𑀸𑀭𑁂𑀢𑀺𑁇 𑀓𑀸𑀬𑀓𑀺𑀮𑁂𑀲𑀯𑀢𑁆𑀣𑀼𑀁 𑀘𑀺𑀢𑁆𑀢𑁂𑀦 𑀘 𑀘𑀺𑀢𑁆𑀢𑀲𑀦𑁆𑀦𑀺𑀲𑁆𑀲𑀬𑁂 𑀘𑀺𑀢𑁆𑀢𑁂𑀦 𑀲𑀼𑀪𑀸𑀯𑀺𑀢𑁂𑀦 𑀲𑀢𑁆𑀢𑀦𑁆𑀦𑀁 𑀘 𑀲𑀫𑀸𑀧𑀢𑁆𑀢𑀻𑀦𑀁 𑀯𑀺𑀳𑀭𑀺𑀢𑀼𑀁 𑀧𑀝𑀺𑀚𑀸𑀦𑀸𑀢𑀺𑁇

737\. 𑀕𑀳𑀧𑀢𑀺𑀧𑀼𑀢𑁆𑀢𑁄𑀧𑀫𑀢𑀸𑀬 𑀘 𑀬𑀣𑀸 𑀕𑀳𑀧𑀢𑀺𑀧𑀼𑀢𑁆𑀢𑀲𑁆𑀲 𑀦𑀸𑀦𑀸𑀭𑀗𑁆𑀕𑀸𑀦𑀁 𑀯𑀢𑁆𑀣𑀓𑀭𑀡𑁆𑀟𑀓𑁄 𑀧𑀼𑀡𑁆𑀡𑁄 𑀪𑀯𑁂𑀬𑁆𑀬, 𑀲𑁄 𑀬𑀁 𑀬𑀤𑁂𑀯 𑀯𑀢𑁆𑀣𑀬𑀼𑀕𑀁 𑀧𑀼𑀩𑁆𑀩𑀡𑁆𑀳𑀲𑀫𑀬𑁂 𑀆𑀓𑀗𑁆𑀔𑀢𑀺, 𑀧𑀼𑀩𑁆𑀩𑀡𑁆𑀳𑀲𑀫𑀬𑁂 𑀦𑀺𑀩𑁆𑀩𑀸𑀧𑁂𑀢𑀺, 𑀏𑀯𑀁 𑀫𑀚𑁆𑀛𑀦𑁆𑀳𑀺𑀓𑀲𑀫𑀬𑁂, 𑀲𑀸𑀬𑀦𑁆𑀳𑀲𑀫𑀬𑁂, 𑀏𑀯𑀫𑁂𑀯 𑀲𑁄 𑀆𑀬𑀲𑁆𑀫𑀸 𑀘𑀺𑀢𑁆𑀢𑀲𑁆𑀲 𑀲𑀼𑀪𑀸𑀯𑀺𑀢𑀢𑁆𑀢𑀸 𑀬𑀣𑀸𑀭𑀽𑀧𑁂𑀦 𑀯𑀺𑀳𑀸𑀭𑁂𑀦 𑀆𑀓𑀗𑁆𑀔𑀢𑀺 𑀧𑀼𑀩𑁆𑀩𑀡𑁆𑀳𑀲𑀫𑀬𑀁 𑀯𑀺𑀳𑀭𑀺𑀢𑀼𑀁, 𑀢𑀣𑀸𑀭𑀽𑀧𑁂𑀦 𑀧𑀼𑀩𑁆𑀩𑀡𑁆𑀳𑀲𑀫𑀬𑀁 𑀯𑀺𑀳𑀭𑀢𑀺, 𑀫𑀚𑁆𑀛𑀦𑁆𑀳𑀺𑀓𑀲𑀫𑀬𑁂, 𑀲𑀸𑀬𑀦𑁆𑀳𑀲𑀫𑀬𑁂𑁇 𑀢𑁂𑀦 𑀯𑁂𑀲 𑀆𑀬𑀲𑁆𑀫𑀢𑀸 𑀉𑀧𑀫𑀸𑀬 𑀫𑁂 𑀆𑀲𑀺𑀢𑀸𑀬 𑀧𑀣𑀯𑀻 𑀯𑀸 𑀅𑀦𑀼𑀢𑁆𑀢𑀭𑀸 𑀇𑀦𑁆𑀤𑁆𑀭𑀺𑀬𑀪𑀸𑀯𑀦𑀸 𑀪𑀸𑀯𑀺𑀢𑀘𑀺𑀢𑁆𑀢𑁂𑀦𑁇 𑀢𑁂𑀦 𑀲𑁄 𑀆𑀬𑀲𑁆𑀫𑀸 𑀇𑀤𑀁 𑀅𑀝𑁆𑀞𑀯𑀺𑀥𑀁 𑀪𑀸𑀯𑀦𑀁 𑀧𑀝𑀺𑀚𑀸𑀦𑀸𑀢𑀺 𑀘𑀢𑀽𑀲𑀼 𑀫𑀳𑀸𑀪𑀽𑀢𑁂𑀲𑀼, 𑀓𑀸𑀬𑀪𑀸𑀯𑀦𑀁 𑀉𑀧𑀓𑀘𑀡𑁆𑀟𑀸𑀮𑀁 𑀧𑀼𑀭𑀺𑀲𑀫𑁂𑀢𑀓𑀁 𑀪𑀯𑀢𑀮𑀸𑀓𑀸𑀲𑀼 𑀘𑀺𑀢𑁆𑀢𑀪𑀸𑀯𑀦𑀁, 𑀇𑀫𑀸𑀳𑀺 𑀪𑀸𑀯𑀦𑀸𑀳𑀺 𑀢𑀸𑀬 𑀪𑀸𑀯𑀦𑀸𑀬 𑀘 𑀲𑀫𑀣𑀸 𑀧𑀸𑀭𑀺𑀧𑀽𑀭𑀺𑀫𑀦𑁆𑀢𑁂𑀳𑀺𑁇 𑀇𑀫𑁂𑀳𑀺 𑀘𑀢𑀽𑀳𑀺 𑀧𑀜𑁆𑀜𑀸𑀧𑀸𑀭𑀺𑀧𑀽𑀭𑀺𑀫𑀦𑁆𑀢𑁂𑀳𑀺𑁇

(97.)

738\. 𑀓𑀣𑀁 𑀉𑀧𑀓𑀘𑀡𑁆𑀟𑀸𑀮𑀁 𑀧𑀝𑀺𑀓𑀽𑀮𑁂𑀲𑀼 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺? 𑀓𑀸𑀬𑁄 𑀧𑀓𑀢𑀺𑀬𑀸 𑀅𑀧𑁆𑀧𑀝𑀺𑀓𑀽𑀮𑀁 𑀓𑀸𑀬𑁂 𑀉𑀤𑁆𑀥𑀼𑀫𑀸𑀢𑀓𑀲𑀜𑁆𑀜𑀸 𑀲𑀁𑀔𑀺𑀢𑁆𑀢𑁂𑀦 𑀦𑀯 𑀲𑀜𑁆𑀜𑀸 𑀇𑀫𑁂 𑀧𑀝𑀺𑀓𑀽𑀮𑀸 𑀥𑀫𑁆𑀫𑀸 𑀘𑁂𑀲𑁄 𑀆𑀬𑀲𑁆𑀫𑀸 𑀧𑀝𑀺𑀓𑀽𑀮𑀢𑁄 𑀅𑀚𑀺𑀕𑀼𑀘𑁆𑀙𑀺𑀢𑁄 𑀓𑀸𑀬𑀕𑀢𑀸𑀲𑀢𑀺𑀬𑀸 𑀪𑀸𑀯𑀦𑀸𑀦𑀼𑀬𑁄𑀕𑀫𑀦𑀼𑀬𑀼𑀢𑁆𑀢𑁄 𑀯𑀺𑀳𑀭𑀢𑀺, 𑀦 𑀳𑀺 𑀢𑀲𑁆𑀲 𑀚𑀺𑀕𑀼𑀘𑁆𑀙𑀧𑁆𑀧𑀳𑀸𑀬 𑀘𑀺𑀢𑁆𑀢𑀁 𑀧𑀝𑀺𑀓𑀽𑀮𑀢𑀺𑁇

739\. 𑀓𑀣𑀁 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀥𑀫𑁆𑀫𑁂𑀲𑀼 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀻𑀢𑀺? 𑀓𑀸𑀬𑁄 𑀲𑀩𑁆𑀩𑀮𑁄𑀓𑀲𑁆𑀲 𑀅𑀧𑁆𑀧𑀝𑀺𑀓𑀽𑀮𑁄 𑀢𑀁 𑀲𑁄 𑀆𑀬𑀲𑁆𑀫𑀸 𑀅𑀲𑀼𑀪𑀲𑀜𑁆𑀜𑀸𑀬 𑀯𑀺𑀳𑀭𑀢𑀺𑁇 𑀏𑀯𑀁 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀥𑀫𑁆𑀫𑁂𑀲𑀼 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇

740\. 𑀓𑀣𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀻𑀢𑀺 𑀅𑀧𑀺 𑀲𑀩𑁆𑀩𑁄𑀬𑀁 𑀮𑁄𑀓𑀲𑁆𑀲 𑀬𑀫𑀺𑀤𑀁 𑀫𑀼𑀡𑁆𑀟𑁄 𑀧𑀢𑁆𑀢𑀧𑀸𑀡𑀻 𑀓𑀼𑀮𑁂𑀲𑀼 𑀧𑀺𑀡𑁆𑀟𑀸𑀬 𑀯𑀺𑀘𑀭𑀢𑀺, 𑀢𑁂𑀦 𑀘 𑀲𑁄 𑀆𑀬𑀲𑁆𑀫𑀸 𑀲𑀼𑀯𑀡𑁆𑀡𑀤𑀼𑀩𑁆𑀩𑀡𑁆𑀡𑁂𑀦 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀘𑀺𑀢𑁆𑀢𑁂𑀦 𑀘 𑀓𑀸𑀬𑁂𑀦 𑀦𑀺𑀩𑁆𑀩𑀺𑀤𑀸𑀲𑀳𑀕𑀢𑁂𑀦 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻, 𑀏𑀯𑀁 𑀧𑀝𑀺𑀓𑀽𑀮𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇

741\. 𑀓𑀣𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺? 𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀲𑀼𑀪𑀲𑀜𑁆𑀜𑀺𑀦𑁄 𑀇𑀢𑁆𑀣𑀺𑀭𑀽𑀧𑁂 𑀧𑀝𑀺𑀓𑀽𑀮𑁂𑀲𑀼 𑀘 𑀚𑀺𑀕𑀼𑀘𑁆𑀙𑀺𑀦𑁄 𑀯𑀺𑀦𑀻𑀮𑀓𑀯𑀺𑀧𑀼𑀩𑁆𑀩𑀓𑁂 𑀢𑀢𑁆𑀣 𑀲𑁄 𑀆𑀬𑀲𑁆𑀫𑀸 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇

742\. 𑀓𑀣𑀁 𑀧𑀝𑀺𑀓𑀽𑀮𑁂𑀲𑀼 𑀥𑀫𑁆𑀫𑁂𑀲𑀼 𑀢𑀤𑀼𑀪𑀬𑀁 𑀅𑀪𑀺𑀦𑀺𑀯𑀚𑁆𑀚𑀬𑀺𑀢𑁆𑀯𑀸 𑀉𑀧𑁂𑀓𑁆𑀔𑀓𑁄 𑀯𑀺𑀳𑀭𑀢𑀺 𑀲𑀢𑁄 𑀘 𑀲𑀫𑁆𑀧𑀚𑀸𑀦𑁄 𑀘? 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀲𑀼𑀪𑀲𑀜𑁆𑀜𑀺𑀦𑁄 𑀇𑀢𑁆𑀣𑀺𑀭𑀽𑀧𑁂 𑀧𑀝𑀺𑀓𑀽𑀮𑁂𑀲𑀼 𑀘 𑀚𑀺𑀕𑀼𑀘𑁆𑀙𑀺𑀦𑁄 𑀯𑀺𑀦𑀻𑀮𑀓𑀯𑀺𑀧𑀼𑀩𑁆𑀩𑀓𑁂 𑀢𑀤𑀼𑀪𑀬𑀁 𑀅𑀪𑀺𑀦𑀺𑀯𑀚𑁆𑀚𑀬𑀺𑀢𑁆𑀯𑀸 “𑀦𑁂𑀢𑀁 𑀫𑀫, 𑀦𑁂𑀲𑁄𑀳𑀫𑀲𑁆𑀫𑀺, 𑀦𑁂𑀲𑁄 𑀫𑁂 𑀅𑀢𑁆𑀢𑀸”𑀢𑀺 𑀯𑀺𑀳𑀭𑀢𑀺𑁇 𑀏𑀯𑀁 𑀢𑀤𑀼𑀪𑀬𑀁 𑀅𑀪𑀺𑀦𑀺𑀯𑀚𑁆𑀚𑀬𑀺𑀢𑁆𑀯𑀸 𑀉𑀧𑁂𑀓𑁆𑀔𑀓𑁄 𑀯𑀺𑀳𑀭𑀢𑀺 𑀲𑀢𑁄 𑀲𑀫𑁆𑀧𑀚𑀸𑀦𑁄𑁇

743\. 𑀅𑀧𑀭𑁄 𑀧𑀭𑀺𑀬𑀸𑀬𑁄𑁇 𑀢𑁂𑀥𑀸𑀢𑀼𑀓𑁄 𑀮𑁄𑀓𑀲𑀦𑁆𑀦𑀺𑀯𑀸𑀲𑁄 𑀲𑀩𑁆𑀩𑀩𑀸𑀮𑀧𑀼𑀣𑀼𑀚𑁆𑀚𑀦𑀸𑀦𑀁 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀸𑁇 𑀢𑀢𑁆𑀣 𑀘 𑀆𑀬𑀲𑁆𑀫𑀸 𑀲𑀸𑀭𑀺𑀧𑀼𑀢𑁆𑀢𑁄 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇 𑀏𑀯𑀁 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀥𑀫𑁆𑀫𑁂𑀲𑀼 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇

744\. 𑀓𑀣𑀁 𑀧𑀝𑀺𑀓𑀽𑀮𑁂𑀲𑀼 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺? 𑀧𑀝𑀺𑀓𑀽𑀮𑀲𑀜𑁆𑀜𑀺𑀦𑁄 𑀲𑀩𑁆𑀩𑀲𑁂𑀓𑁆𑀔𑀸 𑀇𑀥 𑀓𑀸 𑀢𑁂𑀥𑀸𑀢𑀼𑀓𑁂 𑀲𑀩𑁆𑀩𑀮𑁄𑀓𑁂𑁇 𑀢𑀢𑁆𑀣 𑀓𑀢𑀫𑁄 𑀪𑀽𑀫𑀺𑀧𑁆𑀧𑀢𑁆𑀢𑁄 𑀲𑀫𑀸𑀥𑀺𑀨𑀮𑁂 𑀲𑀘𑁆𑀙𑀺𑀓𑀢𑁄 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺? 𑀓𑀺𑀁𑀓𑀸𑀭𑀡𑀁? 𑀦 𑀳𑀺 𑀢𑀁 𑀅𑀢𑁆𑀣𑀺 𑀬𑀲𑁆𑀲 𑀮𑁄𑀓𑀲𑁆𑀲 𑀧𑀳𑀸𑀦𑀸𑀬 𑀧𑀝𑀺𑀓𑀽𑀮𑀲𑀜𑁆𑀜𑀻 𑀉𑀧𑁆𑀧𑀸𑀤𑁂𑀬𑁆𑀬𑁇

745\. 𑀓𑀣𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺? 𑀢𑁂𑀥𑀸𑀢𑀼𑀓𑁂 𑀮𑁄𑀓𑀲𑀦𑁆𑀦𑀺𑀯𑀸𑀲𑁂 𑀬𑀸𑀯 𑀓𑀸𑀫𑀮𑁄𑀓𑀪𑀽𑀫𑀢𑀸 𑀳𑀺 𑀭𑀸𑀕𑀸𑀦𑀁 𑀯𑀻𑀢𑀭𑀸𑀕𑀸𑀦𑀁 𑀧𑀝𑀺𑀓𑀽𑀮𑀲𑀫𑀢𑀸 𑀭𑀽𑀧𑀸𑀭𑀽𑀧𑀥𑀸𑀢𑀼𑀁 𑀅𑀧𑁆𑀧𑀝𑀺𑀓𑀽𑀮𑀲𑀫𑀢𑀸𑁇 𑀢𑀢𑁆𑀣 𑀘 𑀆𑀬𑀲𑁆𑀫𑀸 𑀲𑀸𑀭𑀺𑀧𑀼𑀢𑁆𑀢𑁄 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇 𑀏𑀯𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇

746\. 𑀓𑀣𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺? 𑀬𑀁 𑀓𑀺𑀜𑁆𑀘𑀺 𑀧𑀭𑀢𑁄 𑀤𑀼𑀭𑀼𑀢𑁆𑀢𑀸𑀦𑀁 𑀤𑀼𑀭𑀸𑀕𑀢𑀸𑀦𑀁 𑀯𑀘𑀦𑀧𑀣𑀸𑀦𑀁 𑀢𑀁 𑀯𑀘𑀦𑀁 𑀅𑀧𑁆𑀧𑀝𑀺𑀓𑀽𑀮𑀁 𑀬𑀸𑀯𑀢𑀸 𑀯𑀸𑀘𑀲𑁄 𑀅𑀧𑁆𑀧𑀢𑀺𑀭𑀽𑀧𑀸 𑀢𑀣𑀸 𑀚𑀦𑀲𑁆𑀲 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀸𑁇 𑀢𑀢𑁆𑀣 𑀆𑀬𑀲𑁆𑀫𑀸 𑀲𑀸𑀭𑀺𑀧𑀼𑀢𑁆𑀢𑁄 𑀅𑀪𑀺𑀜𑁆𑀜𑀸𑀬 𑀲𑀘𑁆𑀙𑀺𑀓𑀢𑁄 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺, 𑀏𑀯𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇

(98.)

747\. 𑀓𑀣𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀢𑀤𑀼𑀪𑀬𑀁 𑀅𑀪𑀺𑀦𑀺𑀯𑀚𑁆𑀚𑀬𑀺𑀢𑁆𑀯𑀸 𑀉𑀧𑁂𑀓𑁆𑀔𑀓𑁄 𑀘 𑀯𑀺𑀳𑀭𑀢𑀺 𑀲𑀢𑁄 𑀘 𑀲𑀫𑁆𑀧𑀚𑀸𑀦𑁄? 𑀬𑀜𑁆𑀘 𑀦𑁂𑀲𑀁 𑀲𑀫𑀦𑀼𑀧𑀲𑁆𑀲𑀢𑀺 𑀬𑁂 𑀥𑀫𑁆𑀫𑀸 𑀤𑀼𑀘𑁆𑀘𑀭𑀺𑀢𑀸, 𑀢𑁂 𑀥𑀫𑁆𑀫𑀸 𑀅𑀧𑁆𑀧𑀝𑀺𑀓𑀽𑀮𑀸𑁇 𑀢𑀢𑁆𑀣 𑀆𑀬𑀲𑁆𑀫𑀸 𑀲𑀸𑀭𑀺𑀧𑀼𑀢𑁆𑀢𑁄 𑀇𑀢𑀺 𑀧𑀝𑀺𑀲𑀜𑁆𑀘𑀺𑀓𑁆𑀔𑀢𑀺 𑀬𑁂 𑀥𑀫𑁆𑀫𑀸 𑀤𑀼𑀘𑁆𑀘𑀭𑀺𑀢𑀸, 𑀢𑁂 𑀥𑀫𑁆𑀫𑀸 𑀅𑀦𑀺𑀝𑁆𑀞𑀯𑀺𑀧𑀸𑀓𑀸𑁇 𑀬𑁂 𑀥𑀫𑁆𑀫𑀸 𑀲𑀼𑀘𑀭𑀺𑀢𑀸, 𑀢𑁂 𑀆𑀘𑀬𑀕𑀸𑀫𑀺𑀦𑁄𑁇 𑀲𑁄 𑀘 𑀲𑀼𑀘𑀭𑀺𑀢𑀁 𑀆𑀘𑀬𑀕𑀸𑀫𑀺𑀦𑀺𑀁 𑀓𑀭𑀺𑀢𑁆𑀯𑀸 𑀤𑀼𑀘𑁆𑀘𑀭𑀺𑀢𑀁 𑀅𑀦𑀺𑀝𑁆𑀞𑀯𑀺𑀧𑀸𑀓𑀁 𑀓𑀭𑀺𑀢𑁆𑀯𑀸 𑀢𑀤𑀼𑀪𑀬𑀁 𑀅𑀪𑀺𑀦𑀺𑀯𑀚𑁆𑀚𑀬𑀺𑀢𑁆𑀯𑀸 𑀉𑀧𑁂𑀓𑁆𑀔𑀓𑁄 𑀯𑀺𑀳𑀭𑀢𑀺𑁇

748\. 𑀅𑀣 𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇 𑀢𑀡𑁆𑀳𑀸 𑀧𑀝𑀺𑀓𑀽𑀮𑀥𑀫𑁆𑀫𑀸 𑀓𑀺𑀁𑀓𑀸𑀭𑀡𑀁? 𑀢𑀡𑁆𑀳𑀸𑀯𑀲𑁂𑀦 𑀳𑀺 𑀲𑀢𑁆𑀢𑀸 𑀤𑁆𑀯𑀻𑀳𑀺 𑀥𑀫𑁆𑀫𑁂𑀳𑀺 𑀲𑀢𑁆𑀢𑀸, 𑀓𑀩𑀍𑀈𑀓𑀸𑀭𑁂 𑀆𑀳𑀸𑀭𑁂 𑀭𑀲𑀢𑀡𑁆𑀳𑀸𑀬 𑀲𑀢𑁆𑀢𑀸, 𑀨𑀲𑁆𑀲𑁂 𑀲𑀼𑀔𑀲𑀜𑁆𑀜𑀸𑀬 𑀲𑀢𑁆𑀢𑀸𑁇 𑀢𑀢𑁆𑀣𑀸𑀬𑀲𑁆𑀫𑀸 𑀲𑀸𑀭𑀺𑀧𑀼𑀢𑁆𑀢𑁄 𑀓𑀩𑀍𑀈𑀓𑀸𑀭𑁂 𑀘 𑀆𑀳𑀸𑀭𑁂 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺, 𑀨𑀲𑁆𑀲𑁂 𑀘 𑀤𑀼𑀓𑁆𑀔𑀲𑀜𑁆𑀜𑀻 𑀯𑀺𑀳𑀭𑀢𑀺𑁇 𑀏𑀯𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇

749\. 𑀓𑀣𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺? 𑀢𑀡𑁆𑀳𑀸𑀓𑁆𑀔𑀬𑀁 𑀅𑀦𑀼𑀢𑁆𑀢𑀭𑀁 𑀦𑀺𑀩𑁆𑀩𑀸𑀦𑀁 𑀢𑀣𑀸 𑀩𑀸𑀮𑀧𑀼𑀣𑀼𑀚𑁆𑀚𑀦𑀸𑀦𑀁 𑀧𑀝𑀺𑀓𑀽𑀮𑀲𑀜𑁆𑀜𑀸 𑀧𑀳𑀢𑀲𑀜𑁆𑀜𑀸 𑀘𑁇 𑀢𑀢𑁆𑀣𑀸𑀬𑀲𑁆𑀫𑀢𑁄 𑀲𑀸𑀭𑀺𑀧𑀼𑀢𑁆𑀢𑀲𑁆𑀲 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀸 𑀅𑀩𑁆𑀬𑀸𑀧𑀸𑀤𑀲𑀜𑁆𑀜𑀸 𑀘 𑀲𑀸𑀫𑀁 𑀧𑀜𑁆𑀜𑀸𑀬 𑀧𑀲𑁆𑀲𑀺𑀢𑁆𑀯𑀸 𑀏𑀯𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇

750\. 𑀓𑀣𑀁 𑀧𑀝𑀺𑀓𑀽𑀮𑁂𑀲𑀼 𑀘 𑀅𑀧𑁆𑀧𑀝𑀺𑀓𑀽𑀮𑁂𑀲𑀼 𑀘 𑀥𑀫𑁆𑀫𑁂𑀲𑀼 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺? 𑀢𑀢𑀺𑀬𑁂 𑀘 𑀦𑀺𑀩𑁆𑀩𑀸𑀦𑁂 𑀧𑀝𑀺𑀓𑀽𑀮𑀲𑀜𑁆𑀜𑀺𑀦𑁄 𑀬𑀲𑁂𑀦 𑀘 𑀓𑀺𑀢𑁆𑀢𑀺𑀦𑀺 𑀘 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀺𑀦𑁄𑁇 𑀢𑀢𑁆𑀣𑀸𑀬𑀲𑁆𑀫𑀸 𑀲𑀸𑀭𑀺𑀧𑀼𑀢𑁆𑀢𑁄 𑀅𑀲𑁆𑀲𑀸𑀤𑀜𑁆𑀘 𑀆𑀤𑀻𑀦𑀯𑀜𑁆𑀘 𑀦𑀺𑀲𑁆𑀲𑀭𑀡𑀜𑁆𑀘 𑀬𑀣𑀸𑀪𑀽𑀢𑀁 𑀲𑀫𑁆𑀫𑀸𑀧𑀜𑁆𑀜𑀸𑀬 𑀧𑀝𑀺𑀚𑀸𑀦𑀦𑁆𑀢𑁄 𑀧𑀝𑀺𑀓𑀽𑀮𑀜𑁆𑀘 𑀅𑀧𑁆𑀧𑀝𑀺𑀓𑀽𑀮𑀜𑁆𑀘 𑀥𑀫𑁆𑀫𑀁 𑀢𑀤𑀼𑀪𑀬𑀁 𑀅𑀪𑀺𑀦𑀺𑀯𑀚𑁆𑀚𑀬𑀺𑀢𑁆𑀯𑀸 𑀅𑀧𑁆𑀧𑀝𑀺𑀓𑀽𑀮𑀲𑀜𑁆𑀜𑀻 𑀯𑀺𑀳𑀭𑀢𑀺𑁇

751\. 𑀓𑀣𑀁 𑀧𑀝𑀺𑀓𑀽𑀮𑀁 𑀅𑀧𑁆𑀧𑀝𑀺𑀓𑀽𑀮𑀜𑁆𑀘 𑀥𑀫𑁆𑀫𑀁 𑀢𑀤𑀼𑀪𑀬𑀁 𑀅𑀪𑀺𑀦𑀺𑀯𑀚𑁆𑀚𑀬𑀺𑀢𑁆𑀯𑀸 𑀉𑀧𑁂𑀓𑁆𑀔𑀓𑁄 𑀯𑀺𑀳𑀭𑀢𑀺? 𑀲𑀢𑁄 𑀘 𑀲𑀫𑁆𑀧𑀚𑀸𑀦𑁄 𑀘, 𑀬𑀜𑁆𑀘 𑀲𑀫𑀦𑀼𑀧𑀲𑁆𑀲𑀢𑀺 𑀅𑀦𑀼𑀦𑀬𑁄 𑀅𑀧𑁆𑀧𑀝𑀺𑀓𑀽𑀮𑁄 𑀥𑀫𑁆𑀫𑁄 𑀧𑀝𑀺𑀖𑁄 𑀘 𑀧𑀝𑀺𑀓𑀽𑀮𑁄 𑀥𑀫𑁆𑀫𑁄, 𑀢𑀢𑁆𑀣𑀸𑀬𑀲𑁆𑀫𑀸 𑀲𑀸𑀭𑀺𑀧𑀼𑀢𑁆𑀢𑁄 𑀅𑀦𑀼𑀦𑀬𑀲𑁆𑀲 𑀧𑀝𑀺𑀖𑀧𑁆𑀧𑀳𑀻𑀦𑀢𑁆𑀢𑀸 𑀉𑀧𑁂𑀓𑁆𑀔𑀓𑁄 𑀯𑀺𑀳𑀭𑀢𑀺 𑀲𑀢𑁄 𑀲𑀫𑁆𑀧𑀚𑀸𑀦𑁄 𑀘𑁇 𑀬𑀜𑁆𑀘𑀲𑁆𑀲 𑀲𑀫𑀦𑀼𑀧𑀲𑁆𑀲𑀢𑀺 𑀅𑀬𑀁 𑀧𑀜𑁆𑀘𑀯𑀺𑀥𑀸 𑀅𑀦𑀼𑀢𑁆𑀢𑀭𑀸 𑀇𑀦𑁆𑀤𑁆𑀭𑀺𑀬𑀪𑀸𑀯𑀦𑀸𑁇 𑀅𑀬𑀁 𑀲𑀼𑀢𑁆𑀢𑀦𑀺𑀤𑁆𑀤𑁂𑀲𑁄𑁇

(99.)

752\. 𑀢𑀢𑁆𑀣 𑀓𑀢𑀫𑁄 𑀤𑁂𑀲𑀦𑀸𑀳𑀸𑀭𑁄? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀓𑀺𑀁 𑀤𑁂𑀲𑀺𑀢𑀩𑁆𑀩𑀁? 𑀢𑀢𑁆𑀣 𑀯𑀼𑀘𑁆𑀘𑀢𑁂, 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀤𑀺𑀝𑁆𑀞𑀥𑀫𑁆𑀫𑀲𑀼𑀔𑀯𑀺𑀳𑀸𑀭𑁄 𑀤𑁂𑀲𑀺𑀢𑁄, 𑀢𑀣𑀸 𑀯𑀺𑀫𑀼𑀢𑁆𑀢𑀁 𑀘𑀺𑀢𑁆𑀢𑀁 𑀧𑀘𑁆𑀘𑀯𑁂𑀓𑁆𑀔𑀡𑀸 𑀘 𑀅𑀥𑀺𑀧𑀜𑁆𑀜𑀸𑀥𑀫𑁆𑀫𑀁 𑀤𑁂𑀲𑀺𑀢𑀁𑁇 (𑁧)

753\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄? 𑀬𑁂 𑀓𑀸𑀬𑁂 𑀓𑀸𑀬𑀸𑀦𑀼𑀧𑀲𑁆𑀲𑀺𑀦𑁄 𑀯𑀺𑀳𑀭𑀦𑁆𑀢𑀺, 𑀢𑁂𑀲𑀁 𑀘𑀺𑀢𑁆𑀢𑀁 𑀅𑀦𑀼𑀦𑀬𑀧𑁆𑀧𑀝𑀺𑀖𑁂𑀦 𑀦 𑀯𑀺𑀳𑀭𑀢𑀺 𑀅𑀦𑀼𑀦𑀬𑀧𑁆𑀧𑀝𑀺𑀖𑁂𑀦 𑀘𑀸𑀪𑀺𑀭𑀫𑀫𑀸𑀦𑀲𑁆𑀲 𑀘𑀺𑀢𑁆𑀢𑀁 𑀲𑀫𑀕𑁆𑀕𑀢𑀁 𑀪𑀯𑀺𑀲𑁆𑀲𑀢𑀻𑀢𑀺 𑀪𑀸𑀯𑀦𑀸𑀬 𑀩𑀮𑀫𑁂𑀢𑀁, 𑀅𑀬𑀁 𑀯𑀺𑀘𑀬𑁄 𑀳𑀸𑀭𑁄𑁇 (𑁨)

754\. 𑀢𑀢𑁆𑀣 𑀓𑀢𑀫𑁄 𑀬𑀼𑀢𑁆𑀢𑀺𑀳𑀸𑀭𑁄? 𑀓𑀸𑀬𑀪𑀸𑀯𑀦𑀸𑀬 𑀘 𑀘𑀺𑀢𑁆𑀢𑀪𑀸𑀯𑀦𑀸𑀬 𑀘 𑀦 𑀓𑀺𑀜𑁆𑀘𑀺 𑀲𑀩𑁆𑀭𑀳𑁆𑀫𑀘𑀸𑀭𑀻 𑀅𑀢𑀺𑀫𑀜𑁆𑀜𑀺𑀲𑁆𑀲𑀢𑀻𑀢𑀺𑁇 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺, 𑀅𑀬𑀁 𑀬𑀼𑀢𑁆𑀢𑀺𑀳𑀸𑀭𑁄𑁇 (𑁩)

755\. 𑀢𑀢𑁆𑀣 𑀓𑀢𑀫𑁄 𑀧𑀤𑀝𑁆𑀞𑀸𑀦𑁄 𑀳𑀸𑀭𑁄? 𑀓𑀸𑀬𑀪𑀸𑀯𑀦𑀸𑀬 𑀧𑀞𑀫𑀲𑁆𑀲 𑀲𑀢𑀺 𑀉𑀧𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀬𑀸 𑀧𑀣𑀯𑀻𑀲𑀫𑀘𑀺𑀢𑁆𑀢𑀢𑀸, 𑀲𑀸 𑀅𑀦𑀺𑀘𑁆𑀘𑀸𑀦𑀼𑀧𑀲𑁆𑀲𑀦𑀸𑀬 𑀧𑀤𑀝𑁆𑀞𑀸𑀦𑀁𑁇 (𑁪)

756\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄? 𑀬𑀁 𑀧𑀣𑀯𑀻𑀲𑀫𑁂𑀦 𑀘𑁂𑀢𑀲𑀸 𑀯𑀺𑀳𑀭𑀢𑀺 𑀅𑀢𑁆𑀢𑀸𑀦𑀼𑀧𑀲𑁆𑀲𑀻 𑀧𑀣𑀯𑀻𑀲𑀫𑁂𑀦 𑀕𑀺𑀳𑀻 𑀯𑀺𑀳𑀭𑀢𑀺𑁇 𑀓𑁄 𑀅𑀢𑁆𑀣𑁄 𑀧𑀣𑀯𑀻𑀲𑀫𑁂𑀦𑀸𑀢𑀺? 𑀬𑀣𑀸 𑀬𑁂 𑀘 𑀲𑁂𑀮𑁄𑀧𑀫𑀢𑀸𑀬 𑀅𑀓𑀫𑁆𑀫𑀬𑀼𑀢𑁆𑀢𑀸 𑀏𑀯𑀫𑁂𑀯 𑀧𑀣𑀯𑀻𑀲𑀫𑁄 𑀅𑀬𑀁 𑀳𑀺𑀭𑀺𑀬𑀢𑀸𑀬𑁇 𑀅𑀬𑀁 𑀮𑀓𑁆𑀔𑀡𑁄𑁇 (𑁫)

757\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀇𑀫𑀫𑁆𑀳𑀺 𑀩𑁆𑀬𑀸𑀓𑀭𑀡𑁂 𑀓𑁄 𑀢𑀲𑁆𑀲 𑀆𑀬𑀲𑁆𑀫𑀢𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀓𑁂𑀘𑀺 𑀅𑀭𑀳𑀦𑁆𑀢𑀸 𑀇𑀦𑁆𑀤𑁆𑀭𑀺𑀬𑀪𑀸𑀯𑀦𑀁 𑀆𑀓𑀗𑁆𑀔𑀺𑀬𑀦𑁆𑀢𑀺, 𑀢𑁂 𑀧𑀣𑀯𑀻𑀲𑀫𑀢𑀁 𑀉𑀧𑁆𑀧𑀸𑀤𑀬𑀺𑀲𑁆𑀲𑀦𑁆𑀢𑀻𑀢𑀺𑁇 𑀅𑀬𑀁 𑀅𑀥𑀺𑀧𑁆𑀧𑀸𑀬𑁄𑁇 (𑁬)

758\. 𑀢𑀢𑁆𑀣 𑀓𑀢𑀫𑁄 𑀆𑀯𑀝𑁆𑀝𑁄𑀢𑀺? 𑀦𑀢𑁆𑀣𑀺 𑀆𑀯𑀝𑁆𑀝𑀲𑁆𑀲 𑀪𑀽𑀫𑀺𑁇 (𑁭)

759\. 𑀢𑀢𑁆𑀣 𑀓𑀢𑀫𑁄 𑀯𑀺𑀪𑀢𑁆𑀢𑀺? 𑀬𑁄 𑀓𑀸𑀬𑀸𑀦𑀼𑀧𑀲𑁆𑀲𑀻 𑀯𑀺𑀳𑀭𑀢𑀺, 𑀲𑁄 𑀧𑀣𑀯𑀻𑀲𑀫𑀘𑀺𑀢𑁆𑀢𑀢𑀁 𑀧𑀝𑀺𑀮𑀪𑀺𑀲𑁆𑀲𑀢𑀻𑀢𑀺 𑀦 𑀏𑀓𑀁𑀲𑁂𑀦𑁇 𑀓𑀺𑀁𑀓𑀸𑀭𑀡𑀁? 𑀬𑁂 𑀔𑀡𑁆𑀟𑀓𑀸𑀤𑀺𑀙𑀺𑀦𑁆𑀦𑀓𑀸𑀤𑀺𑀦𑁄, 𑀦 𑀢𑁂 𑀧𑀣𑀯𑀻𑀲𑀫𑀘𑀺𑀢𑁆𑀢𑀢𑀁 𑀧𑀝𑀺𑀮𑀪𑀦𑁆𑀢𑀺𑁇 𑀲𑀩𑁆𑀩𑀸 𑀓𑀸𑀬𑀕𑀢𑀸𑀲𑀢𑀺 𑀲𑁂𑀓𑁆𑀔𑀪𑀸𑀯𑀦𑀸𑀬 𑀦𑀺𑀩𑁆𑀩𑀸𑀦𑀁 𑀨𑀮𑀁, 𑀅𑀬𑀁 𑀯𑀺𑀪𑀢𑁆𑀢𑀺𑁇 (𑁮)

760\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀯𑀢𑁆𑀢𑀦𑁄 𑀳𑀸𑀭𑁄? 𑀬𑁂 𑀓𑀸𑀬𑀸𑀦𑀼𑀧𑀲𑁆𑀲𑀺𑀦𑁄 𑀯𑀺𑀳𑀭𑀺𑀲𑁆𑀲𑀦𑁆𑀢𑀺, 𑀢𑁂𑀲𑀁𑀬𑁂𑀯 𑀓𑀸𑀬𑀧𑀘𑁆𑀘𑀬𑀸 𑀉𑀧𑁆𑀧𑀚𑁆𑀚𑁂𑀬𑁆𑀬 𑀆𑀲𑀯𑀸 𑀯𑀺𑀖𑀸𑀢𑀧𑀭𑀺𑀍𑀆𑀳𑀸, 𑀅𑀬𑀁 𑀧𑀭𑀺𑀯𑀢𑁆𑀢𑀦𑁄 𑀳𑀸𑀭𑁄𑁇 (𑁯)

761\. 𑀢𑀢𑁆𑀣 𑀓𑀢𑀫𑁄 𑀑𑀢𑀭𑀡𑁄? 𑀧𑀜𑁆𑀘𑀓𑁆𑀔𑀦𑁆𑀥𑀸 𑀅𑀯𑀺𑀢𑀺𑀡𑁆𑀡𑀸 𑀩𑀸𑀯𑀻𑀲𑀢𑀺𑀦𑁆𑀤𑁆𑀭𑀺𑀬𑀸𑀦𑀺, 𑀢𑀣𑀸 𑀬𑀁 𑀫𑀦𑀺𑀦𑁆𑀤𑁆𑀭𑀺𑀬𑀁, 𑀢𑀁 𑀫𑀦𑁄𑀥𑀸𑀢𑀼 𑀫𑀦𑀸𑀬𑀢𑀦𑀜𑁆𑀘𑁇 𑀬𑀁 𑀲𑀫𑀸𑀥𑀺𑀦𑁆𑀤𑁆𑀭𑀺𑀬𑀁, 𑀢𑀁 𑀥𑀫𑁆𑀫𑀥𑀸𑀢𑀼 𑀥𑀫𑁆𑀫𑀸𑀬𑀢𑀦𑀜𑁆𑀘𑁇 𑀅𑀬𑀁 𑀑𑀢𑀭𑀡𑁄 𑀳𑀸𑀭𑁄𑁇 (𑁧𑁨)

762\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄 𑀳𑀸𑀭𑁄? 𑀬𑁂 𑀘 𑀫𑀦𑀲𑀸 𑀘𑀢𑁆𑀢𑀸𑀭𑁄 𑀪𑀸𑀯𑁂𑀢𑀩𑁆𑀩𑀸, 𑀢𑁂 𑀲𑀩𑁆𑀩𑁂 𑀪𑀸𑀯𑀺𑀢𑀸 𑀬𑀁 𑀢𑀁 𑀫𑀦𑁂𑀦 𑀧𑀳𑀻𑀦𑁂 𑀧𑀢𑁆𑀢𑀩𑁆𑀩𑀢𑀁 𑀲𑀩𑁆𑀩𑀢𑁆𑀣 𑀏𑀢𑀲𑁆𑀲 𑀘 𑀅𑀢𑁆𑀣𑀸𑀬 𑀆𑀭𑀫𑁆𑀪𑁄, 𑀲𑁄 𑀅𑀢𑁆𑀣𑁄 𑀲𑀼𑀤𑁆𑀥𑁄𑁇 𑀅𑀬𑀁 𑀲𑁄𑀥𑀦𑁄 𑀳𑀸𑀭𑁄𑁇 (𑁧𑁩)

763\. 𑀢𑀢𑁆𑀣 𑀓𑀢𑀫𑁄 𑀅𑀥𑀺𑀝𑁆𑀞𑀸𑀦𑁄? 𑀅𑀬𑀁 𑀲𑀫𑀸𑀥𑀺 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑁄, 𑀙 𑀓𑀸𑀬𑀸 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸𑁇 𑀧𑀜𑁆𑀘𑀺𑀦𑁆𑀤𑁆𑀭𑀺𑀬𑀸𑀦𑀺 𑀭𑀽𑀧𑀻𑀦𑀺 𑀭𑀽𑀧𑀓𑀸𑀬𑁄𑁇 𑀙 𑀯𑁂𑀤𑀦𑀸𑀓𑀸𑀬𑀸 𑀯𑁂𑀤𑀦𑀸𑀓𑀸𑀬𑁄𑁇 𑀙 𑀲𑀜𑁆𑀜𑀸𑀓𑀸𑀬𑀸 𑀲𑀜𑁆𑀜𑀸𑀓𑀸𑀬𑁄𑁇 𑀙 𑀘𑁂𑀢𑀦𑀸𑀓𑀸𑀬𑀸 𑀘𑁂𑀢𑀦𑀸𑀓𑀸𑀬𑁄𑁇 𑀙 𑀯𑀺𑀜𑁆𑀜𑀸𑀡𑀓𑀸𑀬𑀸 𑀯𑀺𑀜𑁆𑀜𑀸𑀡𑀓𑀸𑀬𑁄𑁇 𑀲𑀩𑁆𑀩𑁂𑀧𑀺 𑀏𑀢𑁂 𑀥𑀫𑁆𑀫𑀸 𑀥𑀫𑁆𑀫𑀓𑀸𑀬𑁄𑀢𑀺𑀬𑁂𑀯 𑀲𑀗𑁆𑀔𑀁 𑀕𑀘𑁆𑀙𑀦𑁆𑀢𑀺𑁇 𑀅𑀬𑀁 𑀅𑀥𑀺𑀝𑁆𑀞𑀸𑀦𑁄𑁇 (𑁧𑁪)

764\. 𑀧𑀭𑀺𑀓𑁆𑀔𑀸𑀭𑁄𑀢𑀺 𑀲𑀫𑀸𑀧𑀢𑁆𑀢𑀺𑀓𑁄𑀲𑀮𑁆𑀮𑀜𑁆𑀘 𑀯𑀻𑀣𑀺𑀓𑁄𑀲𑀮𑁆𑀮𑀜𑁆𑀘 𑀳𑁂𑀢𑀼𑁇 𑀬𑀜𑁆𑀘 𑀕𑁄𑀘𑀭𑀓𑁄𑀲𑀮𑁆𑀮𑀁 𑀬𑀜𑁆𑀘 𑀓𑀮𑁆𑀮𑀁 𑀢𑀁 𑀓𑁄𑀲𑀮𑁆𑀮𑀁 𑀧𑀘𑁆𑀘𑀬𑁄𑁇 𑀯𑁄𑀤𑀸𑀦𑀓𑁄𑀲𑀮𑁆𑀮𑀁 𑀳𑁂𑀢𑀼, 𑀓𑀮𑁆𑀮𑀁 𑀧𑀘𑁆𑀘𑀬𑁄𑁇 𑀲𑀼𑀔𑀁 𑀳𑁂𑀢𑀼, 𑀅𑀩𑁆𑀬𑀸𑀧𑀚𑁆𑀚𑀁 𑀧𑀘𑁆𑀘𑀬𑁄𑁇 𑀅𑀬𑀁 𑀧𑀭𑀺𑀓𑁆𑀔𑀸𑀭𑁄𑁇 (𑁧𑁫)

765\. 𑀢𑀢𑁆𑀣 𑀓𑀢𑀫𑁄 𑀲𑀫𑀸𑀭𑁄𑀧𑀦𑁄𑀢𑀺? 𑀬𑀣𑀸 𑀧𑀣𑀯𑀻 𑀲𑀼𑀘𑀺𑀫𑁆𑀧𑀺 𑀦𑀺𑀓𑁆𑀔𑀻𑀧𑀦𑁆𑀢𑁂 𑀅𑀲𑀼𑀘𑀺𑀫𑁆𑀧𑀺 𑀦𑀺𑀓𑁆𑀔𑀺𑀢𑁆𑀢𑁂 𑀢𑀸𑀤𑀺𑀲𑁂𑀬𑁂𑀯 𑀏𑀯𑀁 𑀓𑀸𑀬𑁄 𑀫𑀦𑀸𑀧𑀺𑀓𑁂𑀳𑀺𑀧𑀺 𑀨𑀲𑁆𑀲𑁂𑀳𑀺 𑀅𑀫𑀦𑀸𑀧𑀺𑀓𑁂𑀳𑀺𑀧𑀺 𑀨𑀲𑁆𑀲𑁂𑀳𑀺 𑀢𑀸𑀤𑀺𑀲𑁄𑀬𑁂𑀯 𑀧𑀝𑀺𑀖𑀲𑀫𑁆𑀨𑀲𑁆𑀲𑁂𑀦 𑀯𑀸 𑀲𑀼𑀔𑀸𑀬 𑀯𑁂𑀤𑀦𑀸𑀬 𑀢𑀸𑀤𑀺𑀲𑀁 𑀬𑁄 𑀘𑀺𑀢𑁆𑀢𑀁𑁇 𑀇𑀤𑀁 𑀲𑀼𑀢𑁆𑀢𑀁 𑀯𑀺𑀪𑀢𑁆𑀢𑀁 𑀲𑀑𑀧𑀫𑁆𑀫𑀁 𑀉𑀕𑁆𑀖𑀝𑀺𑀢𑀜𑁆𑀜𑀼𑀲𑁆𑀲 𑀧𑀼𑀕𑁆𑀕𑀮𑀲𑁆𑀲 𑀯𑀺𑀪𑀸𑀕𑁂𑀦𑁇 𑀢𑀢𑁆𑀣 𑀲𑀫𑀸𑀭𑁄𑀧𑀦𑀸𑀬 𑀅𑀯𑀓𑀸𑀲𑁄 𑀦𑀢𑁆𑀣𑀺𑁇 (𑁧𑁬)

(100.)

766\. 𑀢𑀢𑁆𑀣 𑀓𑀢𑀫𑀁 𑀲𑀼𑀢𑁆𑀢𑀁 𑀲𑀁𑀓𑀺𑀮𑁂𑀲𑀪𑀸𑀕𑀺𑀬𑀁? 𑀬𑀢𑁄 𑀘 𑀓𑀼𑀲𑀮𑁂𑀳𑀺 𑀥𑀫𑁆𑀫𑁂𑀳𑀺 𑀦 𑀯𑀺𑀭𑁄𑀥𑀢𑀺, 𑀦 𑀯𑀟𑁆𑀠𑀢𑀺, 𑀇𑀫𑀁 𑀆𑀤𑀻𑀦𑀯𑀁 𑀪𑀕𑀯𑀸 𑀤𑁂𑀲𑁂𑀢𑀺, 𑀢𑀲𑁆𑀫𑀸 𑀙𑀦𑁆𑀦𑀁 𑀯𑀺𑀯𑀭𑁂𑀬𑁆𑀬, 𑀯𑀺𑀯𑀝𑀁 𑀦𑀸𑀢𑀺𑀯𑀲𑁆𑀲𑀢𑀺, 𑀢𑀢𑁄 𑀆𑀤𑀻𑀦𑀯𑀢𑁄 𑀯𑀺𑀯𑀭𑁂𑀬𑁆𑀬𑀸𑀢𑀺 𑀢𑀁 𑀢𑀻𑀳𑀺 𑀥𑀫𑁆𑀫𑁂𑀳𑀺 𑀦𑀸𑀪𑀺𑀥𑀁𑀲𑀺𑀢𑀸𑀢𑀺 𑀅𑀲𑀼𑀪𑀲𑀜𑁆𑀜𑀸𑀬 𑀭𑀸𑀕𑁂𑀦 𑀦𑀸𑀪𑀺𑀥𑀁𑀲𑀺𑀬𑀢𑀺𑁇 𑀫𑁂𑀢𑁆𑀢𑀸𑀬 𑀤𑁄𑀲𑁂𑀦 𑀦𑀸𑀪𑀺𑀥𑀁𑀲𑀺𑀬𑀢𑀺𑁇 𑀯𑀺𑀧𑀲𑁆𑀲𑀦𑀸𑀬 𑀫𑁄𑀳𑁂𑀦 𑀦𑀸𑀪𑀺𑀥𑀁𑀲𑀺𑀬𑀢𑀺𑁇 𑀏𑀯𑀜𑁆𑀘𑀲𑁆𑀲 𑀬𑁄 𑀬𑁄 𑀥𑀫𑁆𑀫𑁄 𑀧𑀝𑀺𑀧𑀓𑁆𑀔𑁄 𑀢𑀫𑁆𑀳𑀺 𑀢𑀫𑁆𑀳𑀺 𑀥𑀫𑁆𑀫𑁂 𑀧𑀭𑀺𑀧𑀽𑀭𑀺𑀲𑁆𑀲𑀢𑀺𑁇 𑀬𑁄 𑀢𑀲𑁆𑀲 𑀥𑀫𑁆𑀫𑀲𑁆𑀲 𑀅𑀓𑀼𑀲𑀮𑁄 𑀥𑀫𑁆𑀫𑁄 𑀧𑀝𑀺𑀧𑀓𑁆𑀔𑁄, 𑀢𑁂𑀦 𑀦𑀸𑀥𑀺𑀯𑀸𑀲𑀺𑀬𑀢𑀺𑁇

767\. 𑀅𑀧𑀭𑁄 𑀧𑀭𑀺𑀬𑀸𑀬𑁄𑁇 𑀬𑁂 𑀇𑀫𑁂 𑀥𑀫𑁆𑀫𑀸 𑀅𑀢𑁆𑀢𑀦𑀸 𑀦 𑀲𑀓𑁆𑀓𑁄𑀢𑀺 𑀯𑀼𑀝𑁆𑀞𑀸𑀦𑀁, 𑀢𑁂 𑀏𑀢𑁂 𑀥𑀫𑁆𑀫𑀸 𑀤𑁂𑀲𑀺𑀢𑀸𑁇 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀢𑁂𑀳𑀺 𑀯𑀺𑀢𑀓𑁆𑀓𑀁 𑀬𑁂𑀦 𑀘 𑀲𑀓𑁆𑀓𑀸 𑀧𑀼𑀦 𑀤𑁂𑀲𑀺𑀢𑀁 𑀘𑀺𑀢𑁆𑀢𑀁 𑀯𑀺𑀪𑀸𑀯𑁂𑀢𑀼𑀁 𑀧𑀭𑀺𑀬𑁄𑀤𑀸𑀧𑁂𑀢𑀼𑀁 𑀯𑀺𑀯𑁂𑀓𑀦𑀺𑀦𑁆𑀦𑀲𑁆𑀲 𑀯𑀺𑀯𑁂𑀓𑀧𑁄𑀡𑀲𑁆𑀲 𑀯𑀺𑀯𑁂𑀓𑀧𑀩𑁆𑀪𑀸𑀭𑀲𑁆𑀲 𑀯𑀼𑀤𑁆𑀥𑀺𑀁 𑀯𑀺𑀭𑀽𑀍𑀳𑀺𑀁 𑀯𑁂𑀧𑀼𑀮𑁆𑀮𑀢𑀁 𑀆𑀧𑀚𑁆𑀚𑀢𑀺 𑀓𑀼𑀲𑀮𑁂𑀲𑀼 𑀥𑀫𑁆𑀫𑁂𑀲𑀼, 𑀲𑁂𑀬𑁆𑀬𑀣𑀸𑀧𑀺 𑀦𑀸𑀫 𑀉𑀧𑁆𑀧𑀮𑀁 𑀯𑀸 𑀓𑀼𑀫𑀼𑀤𑀁 𑀯𑀸 𑀧𑀤𑀼𑀫𑀁 𑀯𑀸 𑀉𑀤𑀓𑁂 𑀲𑀼𑀓𑁆𑀓𑀧𑀓𑁆𑀔𑁂 𑀘𑀦𑁆𑀤𑁄 𑀬𑀸𑀯𑀭𑀢𑁆𑀢𑀺 𑀬𑀸𑀯𑀤𑀺𑀯𑀲𑁄 𑀆𑀕𑀘𑁆𑀙𑀢𑀺, 𑀢𑀲𑁆𑀲 𑀯𑀼𑀤𑁆𑀥𑀺𑀬𑁂𑀯 𑀧𑀸𑀝𑀺𑀓𑀗𑁆𑀔𑀺𑀢𑀩𑁆𑀩𑀸, 𑀦 𑀧𑀭𑀺𑀳𑀸𑀦𑀺, 𑀏𑀯𑀁𑀯𑀺𑀥𑀁 𑀢𑀁 𑀘𑀺𑀢𑁆𑀢𑀁 𑀦𑀸𑀪𑀺𑀥𑀁𑀲𑀺𑀬𑀢𑀺𑁇 𑀅𑀧𑀭𑁄𑀧𑁂𑀢𑁆𑀣 𑀬𑁄 𑀅𑀓𑀽𑀝𑁄 𑀅𑀲𑀞𑁄 𑀅𑀫𑀸𑀬𑀸𑀯𑀻 𑀉𑀚𑀼 𑀧𑀼𑀭𑀺𑀲𑁄 𑀬𑀣𑀸𑀪𑀽𑀢𑀁 𑀅𑀢𑁆𑀢𑀸𑀦𑀁 𑀆𑀯𑀺𑀓𑀭𑁄𑀢𑀺𑁇 𑀢𑀢𑁆𑀣 𑀬𑁄 𑀙𑀸𑀤𑁂𑀢𑀺 𑀢𑀲𑁆𑀲 𑀅𑀓𑀼𑀲𑀮𑀸 𑀥𑀫𑁆𑀫𑀸 𑀘𑀺𑀢𑁆𑀢𑀁 𑀅𑀦𑀼𑀥𑀸𑀯𑀦𑁆𑀢𑀺𑁇 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀬𑁄 𑀧𑀦 𑀳𑁄𑀢𑀺 𑀅𑀲𑀞𑁄 𑀅𑀓𑀽𑀝𑁄 𑀅𑀫𑀸𑀬𑀸𑀯𑀻 𑀉𑀚𑀼 𑀧𑀼𑀭𑀺𑀲𑁄 𑀬𑀣𑀸𑀪𑀽𑀢𑀁 𑀅𑀢𑁆𑀢𑀸𑀦𑀁 𑀆𑀯𑀺𑀓𑀭𑁄𑀢𑀺𑁇 𑀢𑀲𑁆𑀲 𑀘𑀺𑀢𑁆𑀢𑀁 𑀅𑀓𑀼𑀲𑀮𑁂𑀳𑀺 𑀥𑀫𑁆𑀫𑁂𑀳𑀺 𑀦 𑀯𑀺𑀤𑁆𑀥𑀁𑀲𑀺𑀬𑀢𑀺, 𑀅𑀬𑀁 𑀲𑀼𑀢𑁆𑀢𑀢𑁆𑀣𑁄𑁇

(101.)

768\. 𑀢𑀢𑁆𑀣 𑀓𑀢𑀫𑀸 𑀤𑁂𑀲𑀦𑀸? 𑀇𑀥 𑀤𑁂𑀲𑀺𑀢𑀸 𑀤𑀲 𑀅𑀓𑀼𑀲𑀮𑀓𑀫𑁆𑀫𑀧𑀣𑀸 𑀅𑀥𑀺𑀯𑀲𑁆𑀲𑀦𑀢𑀸𑀬 𑀤𑀲 𑀓𑀼𑀲𑀮𑀓𑀫𑁆𑀫𑀧𑀣𑀸 𑀅𑀦𑀥𑀺𑀯𑀲𑁆𑀲𑀦𑀢𑀸𑀬 𑀅𑀓𑀼𑀲𑀮𑁂𑀳𑀺 𑀦 𑀯𑀺𑀲𑀼𑀚𑁆𑀛𑀢𑀺𑁇 𑀬𑀣𑀸 𑀯𑀼𑀢𑁆𑀢𑀁 𑀪𑀕𑀯𑀢𑀸 “𑀘𑀺𑀢𑁆𑀢𑀲𑀁𑀓𑀺𑀮𑁂𑀲𑀸, 𑀪𑀺𑀓𑁆𑀔𑀯𑁂, 𑀲𑀢𑁆𑀢𑀸 𑀲𑀗𑁆𑀓𑀺𑀮𑀺𑀲𑁆𑀲𑀦𑁆𑀢𑀻”𑀢𑀺𑁇 (𑁧)

769\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄? 𑀬𑀲𑁆𑀲𑁂𑀯𑀁 𑀘𑀺𑀢𑁆𑀢𑀁 𑀅𑀥𑀺𑀯𑀸𑀲𑀺𑀬𑀢𑀺, 𑀢𑀲𑁆𑀲 𑀩𑀼𑀚𑁆𑀛𑀺𑀢𑀲𑁆𑀲 𑀬𑀁 𑀪𑀯𑁂𑀬𑁆𑀬 𑀓𑀽𑀝𑁂𑀬𑁆𑀬, 𑀢𑀁 𑀆𑀦𑀦𑁆𑀢𑀭𑀺𑀬𑁂𑀦𑀧𑀺 𑀲𑀢𑁆𑀣𑀭𑀺 𑀯𑀸 𑀕𑀼𑀡𑀸𑀦𑀼𑀓𑀫𑁆𑀧𑀦𑀢𑀸𑀬, 𑀅𑀬𑀁 𑀯𑀺𑀘𑀬𑁄𑁇 (𑁨)

770\. 𑀢𑀢𑁆𑀣 𑀓𑀢𑀫𑀸 𑀬𑀼𑀢𑁆𑀢𑀻𑀢𑀺? 𑀏𑀯𑀁 𑀅𑀦𑀥𑀺𑀯𑀲𑀺𑀬𑀦𑁆𑀢𑀁 𑀘𑀺𑀢𑁆𑀢𑀁 𑀯𑀼𑀝𑁆𑀞𑀸𑀢𑀺𑁇 𑀯𑀼𑀝𑁆𑀞𑀺𑀢𑀁 𑀧𑀢𑀺𑀝𑁆𑀞𑀳𑀢𑀺 𑀓𑀼𑀲𑀮𑁂𑀲𑀼 𑀥𑀫𑁆𑀫𑁂𑀲𑀽𑀢𑀺 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺𑁇 (𑁩)

771\. 𑀧𑀤𑀝𑁆𑀞𑀸𑀦𑀦𑁆𑀢𑀺 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀙𑀦𑁆𑀦𑀁 𑀅𑀲𑀁𑀯𑀭𑀸𑀦𑀁 𑀧𑀤𑀝𑁆𑀞𑀸𑀦𑀁, 𑀯𑀺𑀯𑀝𑀁 𑀦𑀸𑀢𑀺𑀯𑀲𑁆𑀲𑀢𑀻𑀢𑀺 𑀅𑀙𑀦𑁆𑀦𑀁 𑀲𑀁𑀯𑀭𑀡𑀸𑀦𑀁𑁇 𑀢𑀲𑁆𑀫𑀸 𑀙𑀦𑁆𑀦𑀁 𑀯𑀺𑀯𑀭𑁂𑀬𑁆𑀬 𑀯𑀺𑀯𑀝𑀁 𑀦𑀸𑀢𑀺𑀯𑀲𑁆𑀲𑀢𑀻𑀢𑀺 𑀤𑁂𑀲𑀦𑀸𑀬 𑀧𑀤𑀝𑁆𑀞𑀸𑀦𑀁𑁇 (𑁪)

772\. 𑀮𑀓𑁆𑀔𑀡𑁄𑀢𑀺 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀬𑁂 𑀓𑁂𑀘𑀺 𑀯𑀺𑀘𑀺𑀢𑁆𑀢𑁂𑀦 𑀙𑀦𑁆𑀦𑁂𑀦 𑀏𑀓𑀮𑀓𑁆𑀔𑀡𑀸 𑀥𑀫𑁆𑀫𑀸 𑀲𑀩𑁆𑀩𑁂 𑀢𑁂 𑀅𑀯𑀺𑀤𑁆𑀥𑀁𑀲𑀺𑀬𑀦𑁆𑀢𑀺𑁇 𑀢𑀲𑁆𑀫𑀸 𑀙𑀦𑁆𑀦𑀁 𑀯𑀺𑀯𑀭𑁂𑀬𑁆𑀬𑁇 𑀯𑀺𑀯𑀝𑀁 𑀦𑀸𑀢𑀺𑀯𑀲𑁆𑀲𑀢𑀻𑀢𑀺 𑀬𑁂 𑀓𑁂𑀘𑀺 𑀢𑁂𑀦 𑀅𑀘𑁆𑀙𑀦𑁆𑀦𑁂𑀦 𑀏𑀓𑀮𑀓𑁆𑀔𑀡𑀸 𑀥𑀫𑁆𑀫𑀸 𑀲𑀩𑁆𑀩𑁂 𑀢𑁂 𑀦𑀸𑀢𑀺𑀯𑀲𑁆𑀲𑀦𑁆𑀢𑀻𑀢𑀺 𑀮𑀓𑁆𑀔𑀡𑁄 𑀳𑀸𑀭𑁄𑁇 (𑁫)

773\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂𑀲𑀁 𑀓𑁂𑀲𑀜𑁆𑀘𑀺 𑀘𑀺𑀢𑁆𑀢𑀁 𑀅𑀓𑀼𑀲𑀮𑀸 𑀥𑀫𑁆𑀫𑀸 𑀅𑀥𑀺𑀧𑀝𑀺𑀤𑁂𑀲𑀺𑀢𑀸 𑀢𑁂 𑀬𑀣𑀸𑀥𑀫𑁆𑀫𑀁 𑀧𑀝𑀺𑀓𑀭𑀺𑀲𑁆𑀲𑀦𑁆𑀢𑀻𑀢𑀺 𑀅𑀬𑀁 𑀢𑀢𑁆𑀣 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄𑁇 𑀅𑀬𑀁 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄𑁇 (𑁬)

774\. 𑀆𑀯𑀝𑁆𑀝𑁄𑀢𑀺 𑀬𑀁 𑀙𑀦𑁆𑀦𑀁 𑀢𑀁 𑀤𑀼𑀯𑀺𑀥𑀁 𑀓𑀫𑁆𑀧𑀫𑀸𑀦𑀁 𑀲𑀫𑀼𑀘𑁆𑀙𑀺𑀢𑀩𑁆𑀩𑁄𑁇 𑀆𑀦𑀦𑁆𑀢𑀭𑀺𑀬𑀲𑀫𑀸𑀥𑀻𑀦𑀁𑁇 𑀢𑀢𑁆𑀣 𑀧𑀲𑁆𑀲𑀤𑁆𑀥𑀺𑀬𑀜𑁆𑀘 𑀫𑀸𑀦𑁄 𑀆𑀲𑀯𑁂 𑀯𑀟𑁆𑀠𑁂𑀢𑀺, 𑀅𑀲𑁆𑀲𑀤𑁆𑀥𑀺𑀬𑁂𑀦 𑀘 𑀧𑀫𑀸𑀤𑀁 𑀕𑀘𑁆𑀙𑀢𑀺, 𑀧𑀫𑀸𑀤𑁂𑀦 𑀑𑀦𑀫𑀢𑀺, 𑀉𑀦𑁆𑀦𑀍𑀅𑀪𑀸𑀯𑀁 𑀕𑀘𑁆𑀙𑀢𑀺𑁇 𑀯𑀼𑀢𑁆𑀢𑀜𑁆𑀘𑁂𑀢𑀁 𑀪𑀕𑀯𑀢𑀸 “𑀉𑀦𑁆𑀦𑀍𑀆𑀦𑀁 𑀧𑀫𑀢𑁆𑀢𑀸𑀦𑀁 𑀢𑁂𑀲𑀁 𑀯𑀟𑁆𑀠𑀦𑁆𑀢𑀺 𑀆𑀲𑀯𑀸”𑀢𑀺 𑀘𑀢𑁆𑀢𑀸𑀭𑀺 𑀢𑀸𑀦𑀺 𑀉𑀧𑀸𑀤𑀸𑀦𑀸𑀦𑀺, 𑀬𑀸𑀦𑀺 𑀘𑀢𑁆𑀢𑀸𑀭𑀺 𑀉𑀧𑀸𑀤𑀸𑀦𑀸𑀦𑀺, 𑀢𑁂 𑀧𑀜𑁆𑀘𑀼𑀧𑀸𑀤𑀸𑀦𑀓𑁆𑀔𑀦𑁆𑀥𑀸 𑀪𑀯𑀦𑁆𑀢𑀺𑁇 𑀇𑀫𑀸𑀦𑀺 𑀲𑀘𑁆𑀘𑀸𑀦𑀺 𑀤𑀼𑀓𑁆𑀔𑀜𑁆𑀘 𑀲𑀫𑀼𑀤𑀬𑁄 𑀘𑁇 𑀢𑀲𑁆𑀫𑀸 𑀙𑀦𑁆𑀦𑀁 𑀯𑀺𑀯𑀭𑁂𑀬𑁆𑀬𑀸𑀢𑀺 𑀬𑁂𑀦 𑀳𑁂𑀢𑀼𑀦𑀸, 𑀢𑁂 𑀆𑀲𑀯𑀸 𑀯𑀟𑁆𑀠𑀦𑁆𑀢𑀺𑁇 𑀢𑁂𑀲𑀁 𑀧𑀳𑀻𑀦𑀢𑁆𑀢𑀸 𑀆𑀲𑀯𑀸 𑀧𑀳𑀻𑀬𑀦𑁆𑀢𑁂𑁇 𑀢𑀢𑁆𑀣 𑀅𑀧𑁆𑀧𑀫𑀸𑀤𑁂𑀦 𑀅𑀲𑁆𑀲𑀤𑁆𑀥𑀺𑀬𑀁 𑀧𑀳𑀻𑀬𑀢𑀺 𑀉𑀤𑁆𑀥𑀘𑁆𑀘𑀓𑀼𑀓𑁆𑀓𑀼𑀘𑁆𑀘𑀧𑁆𑀧𑀳𑀸𑀦𑁂𑀦 𑀑𑀍𑀆𑀭𑀺𑀓𑀢𑀸 𑀢𑀲𑁆𑀲 𑀤𑁆𑀯𑁂 𑀥𑀫𑁆𑀫𑀸 𑀦 𑀲𑀫𑀣𑁄 𑀘 𑀪𑀸𑀯𑀦𑀸 𑀘 𑀧𑀸𑀭𑀺𑀧𑀽𑀭𑀺𑀁 𑀕𑀘𑁆𑀙𑀦𑁆𑀢𑀺𑁇 𑀬𑁄 𑀢𑁂𑀲𑀁 𑀆𑀲𑀯𑀸𑀦𑀁 𑀔𑀬𑁄, 𑀅𑀬𑀁 𑀦𑀺𑀭𑁄𑀥𑁄𑁇 𑀇𑀫𑀸𑀦𑀺 𑀘𑀢𑁆𑀢𑀸𑀭𑀺 𑀲𑀘𑁆𑀘𑀸𑀦𑀺, 𑀅𑀬𑀁 𑀆𑀯𑀝𑁆𑀝𑁄𑁇 (𑁭)

775\. 𑀢𑀢𑁆𑀣 𑀓𑀢𑀫𑁄 𑀯𑀺𑀪𑀢𑁆𑀢𑀺 𑀳𑀸𑀭𑁄? 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀦 𑀏𑀓𑀁𑀲𑁄𑁇 𑀓𑀺𑀁𑀓𑀸𑀭𑀡𑀁? 𑀬𑀲𑁆𑀲 𑀅𑀲𑁆𑀲𑀸 𑀦𑀺𑀯𑀢𑁆𑀢𑀦𑀸 𑀬𑀣𑀸𑀧𑀺 𑀲𑁂𑀓𑁆𑀔𑀸𑀦𑀁𑁇 𑀬𑀣𑀸𑀯𑀼𑀢𑁆𑀢𑀁 𑀪𑀕𑀯𑀢𑀸—

776\. _“𑀓𑀺𑀜𑁆𑀘𑀸𑀧𑀺 𑀲𑁂𑀓𑁆𑀔𑁄 𑀧𑀓𑀭𑁂𑀬𑁆𑀬 𑀧𑀸𑀧𑀁,_  
_𑀓𑀸𑀬𑁂𑀦 𑀯𑀸𑀘𑀸𑀬 𑀉𑀤 𑀘𑁂𑀢𑀲𑀸 𑀯𑀸;_  
_𑀅𑀪𑀩𑁆𑀩𑁄 𑀳𑀺 𑀢𑀲𑁆𑀲 𑀧𑀭𑀺𑀕𑀼𑀳𑀦𑀸𑀬,_  
_𑀅𑀪𑀩𑁆𑀩𑀢𑀸 𑀤𑀺𑀝𑁆𑀞𑀧𑀤𑀲𑁆𑀲 𑀳𑁄𑀢𑀻”𑀢𑀺𑁇_  


777\. 𑀓𑀺𑀜𑁆𑀘𑀸𑀧𑀺 𑀢𑁂𑀲𑀁 𑀦𑀺𑀯𑀸𑀭𑀡𑀁 𑀘𑀺𑀢𑁆𑀢𑀁 𑀳𑁄𑀢𑀺𑁇 𑀅𑀧𑀺 𑀢𑀼 𑀅𑀧𑁆𑀧𑀘𑁆𑀘𑀬𑀸 𑀲𑀫𑀸𑀬𑁂 𑀘 𑀢𑁂 𑀦𑀺𑀤𑁆𑀤𑀺𑀲𑀺𑀢𑀩𑁆𑀩𑀸, 𑀅𑀬𑀁 𑀯𑀺𑀪𑀢𑁆𑀢𑀺𑀳𑀸𑀭𑁄𑁇 (𑁮)

778\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀯𑀢𑁆𑀢𑀦𑁄 𑀳𑀸𑀭𑁄𑁇 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀬𑀲𑁆𑀲 𑀬𑁂 𑀥𑀫𑁆𑀫𑀸 𑀲𑀩𑁆𑀩𑀁 𑀅𑀦𑀯𑀺𑀯𑀝𑀁 𑀅𑀢𑀺𑀯𑀲𑁆𑀲𑀺𑀬𑀢𑀺, 𑀯𑀺𑀯𑀝𑀁 𑀦𑀸𑀢𑀺𑀯𑀲𑁆𑀲𑀢𑀺, 𑀅𑀯𑀕𑀼𑀡𑀦𑁆𑀢𑀁 𑀦𑀸𑀢𑀺𑀯𑀲𑁆𑀲𑀢𑀺𑁇 𑀅𑀬𑀁 𑀧𑀭𑀺𑀯𑀢𑁆𑀢𑀦𑁄 𑀳𑀸𑀭𑁄𑁇 (𑁯)

779\. 𑀢𑀢𑁆𑀣 𑀓𑀢𑀫𑁄 𑀯𑁂𑀯𑀘𑀦𑁄 𑀳𑀸𑀭𑁄𑁇 𑀙𑀦𑁆𑀦𑀦𑁆𑀢𑀺 𑀆𑀯𑀼𑀢𑀁 𑀦𑀺𑀯𑀼𑀢𑀁 𑀧𑀺𑀳𑀺𑀢𑀁 𑀧𑀝𑀺𑀓𑀼𑀚𑁆𑀚𑀺𑀢𑀁 𑀲𑀜𑁆𑀙𑀦𑁆𑀦𑀁 𑀧𑀭𑁄𑀥𑀁, 𑀯𑀺𑀯𑀝𑀁 𑀦𑀸𑀢𑀺𑀯𑀲𑁆𑀲𑀢𑀻𑀢𑀺 𑀬𑀲𑁆𑀲 𑀢𑁂 𑀥𑀫𑁆𑀫𑀸 𑀧𑀩𑁆𑀩𑀚𑁆𑀚𑀺𑀢𑀸 𑀯𑀺𑀦𑁄𑀤𑀁 𑀦𑀸𑀥𑀺𑀯𑀲𑁆𑀲𑀺𑀢𑀸 𑀯𑀦𑁆𑀢𑀺𑀓𑀢𑀸𑀢𑀺, 𑀅𑀬𑀁 𑀯𑁂𑀯𑀘𑀦𑁄 𑀳𑀸𑀭𑁄𑁇 (𑁧𑁦)

780\. 𑀢𑀢𑁆𑀣 𑀓𑀢𑀫𑁄 𑀧𑀜𑁆𑀜𑀢𑁆𑀢𑀺 𑀳𑀸𑀭𑁄𑁇 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀓𑀺𑀮𑁂𑀲𑀪𑀸𑀕𑀺𑀬𑀧𑀜𑁆𑀜𑀢𑁆𑀢𑀁 𑀯𑀺𑀯𑀝𑀁 𑀦𑀸𑀢𑀺𑀯𑀲𑁆𑀲𑀢𑀻𑀢𑀺 𑀲𑀥𑀫𑁆𑀫𑀓𑀺𑀘𑁆𑀘𑀁 𑀬𑀁 𑀧𑀝𑀺𑀧𑀤𑀸 𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁, 𑀢𑀲𑁆𑀫𑀸 𑀳𑀺 𑀙𑀦𑁆𑀦𑀁 𑀯𑀺𑀯𑀭𑁂𑀬𑁆𑀬𑀸𑀢𑀺 𑀅𑀦𑀼𑀲𑀸𑀲𑀦𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁, 𑀯𑀺𑀯𑀝𑀁 𑀦𑀸𑀢𑀺𑀯𑀲𑁆𑀲𑀢𑀻𑀢𑀺 𑀦𑀺𑀤𑁆𑀥𑀸𑀦𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁, 𑀅𑀬𑀁 𑀧𑀜𑁆𑀜𑀢𑁆𑀢𑀺 𑀳𑀸𑀭𑁄𑁇 (𑁧𑁧)

781\. 𑀢𑀢𑁆𑀣 𑀓𑀢𑀫𑁄 𑀑𑀢𑀭𑀡𑁄 𑀳𑀸𑀭𑁄? 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀢𑀬𑁄 𑀓𑀺𑀮𑁂𑀲𑀸 𑀭𑀸𑀕𑁄 𑀤𑁄𑀲𑁄 𑀫𑁄𑀳𑁄, 𑀢𑁂 𑀔𑀦𑁆𑀥𑁂𑀲𑀼 𑀲𑀗𑁆𑀔𑀸𑀭𑀓𑁆𑀔𑀦𑁆𑀥𑁄…𑀧𑁂…  𑀢𑁂 𑀧𑀼𑀭𑀸 𑀬𑀣𑀸 𑀦𑀺𑀤𑁆𑀤𑀺𑀝𑁆𑀞𑀁 𑀔𑀦𑁆𑀥𑀥𑀸𑀢𑀼𑀆𑀬𑀢𑀦𑁂𑀲𑀼, 𑀅𑀬𑀁 𑀑𑀢𑀭𑀡𑁄 𑀳𑀸𑀭𑁄𑁇 (𑁧𑁨)

782\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄 𑀳𑀸𑀭𑁄? 𑀬𑁂𑀦𑀸𑀭𑀫𑁆𑀪𑁂𑀦 𑀇𑀤𑀁 𑀲𑀼𑀢𑁆𑀢𑀁 𑀪𑀸𑀲𑀢𑀺 𑀲𑁄 𑀆𑀭𑀫𑁆𑀪𑁄 𑀦𑀺𑀬𑀼𑀢𑁆𑀢𑁄𑁇 (𑁧𑁩)

783\. 𑀅𑀥𑀺𑀝𑁆𑀞𑀸𑀦𑁄𑀢𑀺 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀁𑁇 𑀓𑀺𑀁𑀓𑀸𑀭𑀡𑀁? 𑀇𑀤𑀁 𑀳𑀺 𑀅𑀢𑀺𑀯𑀲𑁆𑀲𑀢𑀻𑀢𑀺 𑀇𑀫𑀲𑁆𑀲 𑀘 𑀅𑀢𑀺𑀯𑀲𑁆𑀲𑀢𑀺 𑀏𑀯𑀜𑁆𑀘 𑀅𑀢𑀺𑀯𑀲𑁆𑀲𑀢𑀻𑀢𑀺 𑀅𑀬𑀁 𑀯𑁂𑀫𑀢𑁆𑀢𑀢𑀸𑀬 𑀬𑀸 𑀲𑀼𑀡𑀲𑀸𑀥𑀸𑀭𑀡𑁂𑀳𑀺 𑀮𑀓𑁆𑀔𑀡𑁂𑀳𑀺 𑀧𑀜𑁆𑀜𑀸𑀧𑀺𑀬𑀢𑀺, 𑀲𑀸 𑀏𑀓𑀢𑁆𑀢𑀧𑀜𑁆𑀜𑀢𑁆𑀢𑀺𑁇 (𑁧𑁪)

784\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀓𑁆𑀔𑀸𑀭𑁄? 𑀬𑀜𑁆𑀘 𑀢𑀁 𑀅𑀢𑀺𑀯𑀲𑁆𑀲𑀺𑀬𑀦𑁆𑀢𑀺, 𑀢𑀲𑁆𑀲 𑀤𑁆𑀯𑁂 𑀳𑁂𑀢𑀽 𑀤𑁆𑀯𑁂 𑀧𑀘𑁆𑀘𑀬𑀸 𑀅𑀓𑀼𑀲𑀮𑀧𑀲𑀼𑀢𑁂𑀯 𑀯𑀸𑀘𑀓𑀢𑁆𑀢𑀸𑀪𑀺𑀭𑀢𑀺 𑀘𑁇 𑀇𑀫𑁂 𑀤𑁆𑀯𑁂 𑀅𑀬𑁄𑀦𑀺𑀲𑁄𑀫𑀦𑀲𑀺𑀓𑀸𑀭𑁄 𑀘 𑀓𑀼𑀲𑀮𑀸 𑀥𑀫𑁆𑀫𑀸 𑀯𑁄𑀧𑀲𑀕𑁆𑀕𑀸 𑀘, 𑀇𑀫𑁂 𑀤𑁆𑀯𑁂 𑀧𑀘𑁆𑀘𑀬𑀸𑁇 (𑁧𑁫)

785\. 𑀢𑀢𑁆𑀣 𑀓𑀢𑀫𑁄 𑀲𑀫𑀸𑀭𑁄𑀧𑀦𑁄? 𑀙𑀦𑁆𑀦𑀫𑀢𑀺𑀯𑀲𑁆𑀲𑀢𑀻𑀢𑀺 𑀯𑁂𑀫𑀢𑀺 𑀧𑀲𑁆𑀲𑀢𑀻𑀢𑀺 𑀙𑀦𑁆𑀦𑀁 𑀬𑀁 𑀧𑀭𑀺𑀕𑁆𑀕𑀳𑀺𑀢𑀼𑀁 𑀬𑀁 𑀅𑀤𑁂𑀲𑀺𑀢𑀼𑀁 𑀅𑀧𑁆𑀧𑀲𑁆𑀲𑀼𑀢𑀁 𑀬𑀁 𑀓𑀣𑀁𑀓𑀣𑀸 𑀯𑀺𑀪𑀽𑀢𑁂𑀦 𑀅𑀓𑀼𑀲𑀮𑀫𑀽𑀮𑁂𑀦 𑀬𑀁 𑀢𑀡𑁆𑀳𑀸𑀬 𑀘 𑀢𑁂 𑀯𑀟𑁆𑀠𑀢𑀺 𑀤𑁄𑀲𑀸𑀢𑀺 𑀲𑀦𑁆𑀦𑀺𑀢𑁆𑀯𑀸 𑀢𑁂 𑀅𑀧𑁆𑀧𑀲𑀓𑁆𑀔𑀬𑁂𑀦 𑀲𑀗𑁆𑀔𑀸𑀭𑀸𑁇 𑀲𑀗𑁆𑀔𑀸𑀭𑀧𑀘𑁆𑀘𑀬𑀸 𑀯𑀺𑀜𑁆𑀜𑀸𑀡𑀁 𑀬𑀸𑀯 𑀚𑀭𑀸𑀫𑀭𑀡𑀁, 𑀅𑀬𑀁 𑀲𑀫𑀸𑀭𑁄𑀧𑀦𑁄𑁇 𑀬𑀁 𑀧𑀼𑀦 𑀢𑀣𑀸 𑀤𑁂𑀲𑀦𑀸, 𑀢𑀲𑁆𑀲𑁂𑀯 𑀅𑀓𑀼𑀲𑀮𑀸 𑀥𑀫𑁆𑀫𑀸 𑀯𑀼𑀤𑁆𑀥𑀺𑀁 𑀯𑀺𑀭𑀽𑀍𑀳𑀺𑀁 𑀯𑁂𑀧𑀼𑀮𑁆𑀮𑀢𑀫𑀸𑀧𑀚𑁆𑀚𑀢𑀺 𑀢𑀲𑁆𑀲 𑀲𑀗𑁆𑀔𑀸𑀭𑀸 𑀦𑀺𑀭𑁄𑀥𑀸, 𑀅𑀬𑀁 𑀲𑀫𑀸𑀭𑁄𑀧𑀦𑁄𑁇 (𑁧𑁬)

(102.)

786\. 𑀘𑀢𑁆𑀢𑀸𑀭𑁄 𑀧𑀼𑀕𑁆𑀕𑀮𑀸 𑀢𑀫𑁄 𑀢𑀫𑀧𑀭𑀸𑀬𑀦𑁄𑀢𑀺…𑀧𑁂…  𑀢𑀢𑁆𑀣 𑀓𑀢𑀫𑁄 𑀯𑀼𑀘𑁆𑀘𑀢𑁂 𑀢𑀫𑁄 𑀦𑀸𑀫? 𑀬𑁄 𑀢𑀫𑁄 𑀅𑀦𑁆𑀥𑀓𑀸𑀭𑁄, 𑀬𑀣𑀸 𑀯𑀼𑀢𑁆𑀢𑀁 𑀪𑀕𑀯𑀢𑀸 “𑀬𑀣𑀸 𑀅𑀦𑁆𑀥𑀓𑀸𑀭𑁂 𑀢𑀲𑁆𑀫𑀺𑀁 𑀪𑀬𑀸𑀦𑀓𑁂 𑀲𑀓𑀫𑁆𑀧𑀺𑀥𑀸𑀢𑀼𑀧𑀼𑀭𑀺𑀲𑁄 𑀦 𑀧𑀲𑁆𑀲𑀢𑀺, 𑀏𑀯𑀫𑁂𑀯 𑀅𑀜𑁆𑀜𑀸𑀡𑀢𑁄 𑀢𑀫𑁄𑀧𑀦𑀦𑁆𑀥𑀓𑀸𑀭𑁄 𑀧𑀸𑀧𑀓𑀲𑀓𑀫𑁆𑀫𑀲𑀯𑀺𑀧𑀸𑀓𑀁 𑀦 𑀲𑀤𑁆𑀥𑁄 𑀳𑁄𑀢𑀺”𑁇 𑀇𑀢𑀺 𑀏𑀯𑀁 𑀮𑀓𑁆𑀔𑀡𑀢𑀸 𑀅𑀜𑁆𑀜𑀸𑀡𑀁 𑀢𑀫𑁄 𑀅𑀯𑀺𑀚𑁆𑀚𑀸 𑀫𑁄𑀳𑁄, 𑀬𑁂𑀦 𑀲𑀢𑁆𑀢𑀸 𑀬𑀣𑀸𑀪𑀽𑀢𑀁 𑀦𑀧𑁆𑀧𑀚𑀸𑀦𑀦𑁆𑀢𑀺, 𑀇𑀢𑀺 𑀯𑀼𑀘𑁆𑀘𑀢𑀺 𑀢𑀫𑁄𑀢𑀺𑁇 𑀲𑁄 𑀢𑀺𑀡𑁆𑀡𑀁 𑀘𑀓𑁆𑀔𑀽𑀦𑀁 𑀢𑀫𑁄 𑀫𑀁𑀲𑀘𑀓𑁆𑀔𑀼𑀦𑁄 𑀤𑀺𑀩𑁆𑀩𑀘𑀓𑁆𑀔𑀼𑀦𑁄 𑀧𑀜𑁆𑀜𑀸𑀘𑀓𑁆𑀔𑀼𑀦𑁄, 𑀇𑀫𑁂𑀲𑀁 𑀘𑀓𑁆𑀔𑀽𑀦𑀁 𑀇𑀥 𑀢𑀫𑁄 𑀦𑀺𑀤𑁆𑀤𑀺𑀲𑀺𑀬𑀢𑀺 𑀅𑀜𑁆𑀜𑀸𑀡𑀦𑁆𑀢𑀺𑁇 𑀢𑀢𑁆𑀣 𑀓𑀢𑀫𑀁 𑀅𑀜𑁆𑀜𑀸𑀡𑀁 𑀅𑀤𑀲𑁆𑀲𑀦𑀁? 𑀅𑀣 𑀦𑀺𑀲𑁆𑀲𑀬𑁂 𑀬𑀁 𑀧𑀼𑀩𑁆𑀩𑀦𑁆𑀢𑁂 𑀅𑀜𑁆𑀜𑀸𑀡𑀁 𑀅𑀧𑀭𑀦𑁆𑀢𑁂 𑀅𑀜𑁆𑀜𑀸𑀡𑀁 𑀧𑀼𑀩𑁆𑀩𑀦𑁆𑀢𑀸𑀧𑀭𑀦𑁆𑀢𑁂 𑀅𑀜𑁆𑀜𑀸𑀡𑀁 𑀳𑁂𑀢𑀼𑀫𑁆𑀳𑀺 𑀅𑀜𑁆𑀜𑀸𑀡𑀁 𑀧𑀘𑁆𑀘𑀬𑀫𑁆𑀳𑀺 𑀅𑀜𑁆𑀜𑀸𑀡𑀁 𑀢𑀲𑁆𑀲 𑀅𑀜𑁆𑀜𑀸𑀡𑀺𑀦𑁄 𑀲𑀫𑀸𑀥𑀺𑀪𑀽𑀢𑀲𑁆𑀲 𑀏𑀲𑁄 𑀦𑀺𑀲𑁆𑀲𑀦𑁆𑀤𑁄𑁇 𑀬𑀁 𑀦 𑀚𑀸𑀦𑀸𑀢𑀺 𑀇𑀤𑀁 𑀲𑁂𑀯𑀺𑀢𑀩𑁆𑀩𑀁 𑀇𑀤𑀁 𑀦 𑀫𑀦𑀲𑀺𑀓𑀸𑀢𑀩𑁆𑀩𑀦𑁆𑀢𑀺𑁇 𑀲𑁄 𑀢𑁂𑀦 𑀢𑀫𑁂𑀦 𑀦𑀺𑀤𑁆𑀤𑀺𑀲𑀺𑀬𑀢𑀺 𑀢𑀫𑁄𑀧𑀺 𑀬𑀣𑀸 𑀯𑀼𑀘𑁆𑀘𑀢𑀺𑁇 𑀫𑀽𑀍𑀳𑁄𑀢𑀺 𑀏𑀯𑀁 𑀘𑁂𑀢𑀦𑀸𑁇 𑀢𑁂𑀦 𑀢𑀫𑁂𑀦 𑀲𑁄 𑀧𑀼𑀕𑁆𑀕𑀮𑁄 𑀯𑀼𑀘𑁆𑀘𑀢𑀺𑁇 𑀢𑀫𑁄𑀢𑀺 𑀲𑁄 𑀢𑁂𑀦 𑀢𑀫𑁂𑀦 𑀅𑀲𑀫𑀽𑀳𑀢𑁂𑀦 𑀅𑀲𑀫𑀼𑀘𑁆𑀙𑀺𑀦𑁆𑀦𑁂𑀦 𑀢𑀧𑁆𑀧𑀭𑀫𑁄 𑀪𑀯𑀢𑀺 𑀢𑀧𑁆𑀧𑀭𑀸𑀬𑀦𑁄, 𑀅𑀬𑀁 𑀯𑀼𑀘𑁆𑀘𑀢𑀺 𑀧𑀼𑀕𑁆𑀕𑀮𑁄 𑀢𑀫𑁄 𑀢𑀫𑀧𑀭𑀸𑀬𑀦𑁄𑀢𑀺𑁇 𑀧𑀭𑀸𑀬𑀦𑁄𑀬𑁂𑀯 𑀥𑀫𑁆𑀫𑁄 𑀫𑀦𑀲𑀺𑀓𑀸𑀢𑀩𑁆𑀩𑁄 𑀲𑁄 𑀢𑀫𑁄 𑀤𑀳𑀢𑀺 𑀅𑀜𑁆𑀜𑀘𑀺𑀢𑁆𑀢𑀁 𑀉𑀧𑀝𑁆𑀞𑀧𑁂𑀢𑀺𑁇 𑀢𑁂 𑀘𑀲𑁆𑀲 𑀥𑀫𑁆𑀫𑀸 𑀦𑀺𑀚𑁆𑀛𑀸𑀦𑀓𑁆𑀔𑀫𑀦𑁆𑀢𑀺𑁇 𑀲𑁄 𑀲𑀼𑀢𑀫𑀬𑀸𑀬 𑀧𑀜𑁆𑀜𑀸𑀬 𑀲𑀫𑀦𑀼𑀧𑀲𑁆𑀲𑀢𑀺𑁇 (𑁧)

787\. 𑀢𑀢𑁆𑀣 𑀓𑀢𑀫𑁄 𑀢𑀫𑁄 𑀚𑁄𑀢𑀺𑀧𑀭𑀸𑀬𑀦𑁄? 𑀲𑁄 𑀢𑁂𑀦 𑀧𑀜𑁆𑀜𑀸𑀯𑀲𑁂𑀦 𑀇𑀭𑀺𑀬𑀢𑀺 𑀏𑀯𑀁 𑀢𑀲𑁆𑀲𑁂𑀯 𑀇𑀭𑀺𑀬𑀦𑁆𑀢𑀲𑁆𑀲 𑀧𑀭𑀸𑀬𑀦𑁄 𑀪𑀯𑀢𑀺𑁇 𑀅𑀬𑀁 𑀯𑀼𑀘𑁆𑀘𑀢𑁂 𑀧𑀼𑀕𑁆𑀕𑀮𑁄 𑀢𑀫𑁄 𑀚𑁄𑀢𑀺𑀧𑀭𑀸𑀬𑀦𑁄𑁇 (𑁨)

788\. 𑀢𑀢𑁆𑀣 𑀓𑀢𑀫𑁄 𑀧𑀼𑀕𑁆𑀕𑀮𑁄 𑀚𑁄𑀢𑀺 𑀚𑁄𑀢𑀺𑀧𑀭𑀸𑀬𑀦𑁄? 𑀢𑀢𑁆𑀣 𑀯𑀼𑀘𑁆𑀘𑀢𑀺 𑀚𑁄𑀢𑀺 𑀦𑀸𑀫 𑀬𑀁 𑀢𑀲𑁆𑀲 𑀘𑁂 𑀢𑀫𑀲𑁆𑀲 𑀧𑀝𑀺𑀧𑀓𑁆𑀔𑁂𑀦 𑀬𑁂 𑀘 𑀥𑀫𑁆𑀫𑁂 𑀅𑀦𑁆𑀢𑀫𑀲𑁄 𑀜𑀸𑀡𑀸𑀮𑁄𑀓𑁄, 𑀲𑁄 𑀲𑀼𑀡𑀥𑀫𑁆𑀫𑁄 𑀧𑀼𑀕𑁆𑀕𑀮𑁄 𑀢𑀫𑁄 𑀚𑁄𑀢𑀺𑀧𑀭𑀸𑀬𑀦𑁄, 𑀢𑀢𑁆𑀣 𑀯𑀼𑀘𑁆𑀘𑀢𑁂, 𑀬𑁄𑀬𑀁 𑀧𑀼𑀕𑁆𑀕𑀮𑁄 𑀢𑀫𑁄 𑀚𑁄𑀢𑀺𑀧𑀭𑀸𑀬𑀦𑁄, 𑀲𑁄 𑀬𑀤𑀺 𑀢𑀣𑀸𑀭𑀽𑀧𑀁 𑀓𑀮𑁆𑀬𑀸𑀡𑀫𑀺𑀢𑁆𑀢𑀁 𑀧𑀝𑀺𑀮𑀪𑀢𑀺, 𑀬𑁄 𑀦𑀁 𑀅𑀓𑀼𑀲𑀮𑀢𑁄 𑀘 𑀦𑀺𑀯𑀸𑀭𑁂𑀢𑀺 𑀪𑀸𑀯𑀺𑀢𑀓𑀼𑀲𑀮𑀢𑀸𑀯 𑀪𑀸𑀯𑀻 𑀦𑀺𑀬𑁄𑀚𑁂𑀢𑀻𑀢𑀺𑁇 𑀏𑀯𑀜𑁆𑀘 𑀲𑀤𑁆𑀥𑀫𑁆𑀫𑀁 𑀤𑁂𑀲𑁂𑀢𑀺𑁇 𑀇𑀫𑁂 𑀥𑀫𑁆𑀫𑀸 𑀓𑀼𑀲𑀮𑀸, 𑀇𑀫𑁂 𑀥𑀫𑁆𑀫𑀸 𑀅𑀓𑀼𑀲𑀮𑀸𑁇 𑀇𑀫𑁂 𑀥𑀫𑁆𑀫𑀸 𑀲𑀸𑀯𑀚𑁆𑀚𑀸, 𑀇𑀫𑁂 𑀥𑀫𑁆𑀫𑀸 𑀅𑀦𑀯𑀚𑁆𑀚𑀸𑁇 𑀇𑀫𑁂 𑀥𑀫𑁆𑀫𑀸 𑀲𑁂𑀯𑀺𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀲𑁂𑀯𑀺𑀢𑀩𑁆𑀩𑀸𑁇 𑀇𑀫𑁂 𑀥𑀫𑁆𑀫𑀸 𑀪𑀚𑀺𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀪𑀚𑀺𑀢𑀩𑁆𑀩𑀸𑁇 𑀇𑀫𑁂 𑀥𑀫𑁆𑀫𑀸 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀸𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀸𑀢𑀩𑁆𑀩𑀸𑁇 𑀇𑀫𑁂 𑀥𑀫𑁆𑀫𑀸 𑀫𑀦𑀲𑀺𑀓𑀸𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀫𑀦𑀲𑀺𑀓𑀸𑀢𑀩𑁆𑀩𑀸𑀢𑀺𑁇 𑀧𑀘𑁆𑀘𑀢𑁂 𑀲𑀜𑁆𑀜𑀸𑀬 𑀬𑀣𑀸 𑀲𑀜𑁆𑀜𑀸𑀬𑀢𑀺 𑀲𑀢𑀺𑀦𑁆𑀤𑁆𑀭𑀺𑀬𑀸𑀦𑀺, 𑀲𑁄 𑀏𑀯𑀁 𑀧𑀚𑀸𑀦𑀸𑀢𑀺𑁇 𑀇𑀫𑁂 𑀥𑀫𑁆𑀫𑀸 𑀓𑀼𑀲𑀮𑀸, 𑀇𑀫𑁂 𑀥𑀫𑁆𑀫𑀸 𑀅𑀓𑀼𑀲𑀮𑀸𑁇 𑀇𑀫𑁂 𑀥𑀫𑁆𑀫𑀸 𑀲𑀸𑀯𑀚𑁆𑀚𑀸, 𑀇𑀫𑁂 𑀥𑀫𑁆𑀫𑀸 𑀅𑀦𑀯𑀚𑁆𑀚𑀸𑁇 𑀇𑀫𑁂 𑀥𑀫𑁆𑀫𑀸 𑀲𑁂𑀯𑀺𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀲𑁂𑀯𑀺𑀢𑀩𑁆𑀩𑀸𑁇 𑀇𑀫𑁂 𑀥𑀫𑁆𑀫𑀸 𑀪𑀸𑀯𑁂𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀪𑀸𑀯𑁂𑀢𑀩𑁆𑀩𑀸𑁇 𑀇𑀫𑁂 𑀥𑀫𑁆𑀫𑀸 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀸𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀸𑀢𑀩𑁆𑀩𑀸𑁇 𑀇𑀫𑁂 𑀥𑀫𑁆𑀫𑀸 𑀫𑀦𑀲𑀺𑀓𑀸𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀫𑀦𑀲𑀺𑀓𑀸𑀢𑀩𑁆𑀩𑀸𑀢𑀺𑁇 𑀲𑁄 𑀢𑁂 𑀥𑀫𑁆𑀫𑁂 𑀲𑀼𑀲𑀼𑀬𑁆𑀬𑀢𑀺, 𑀲𑁄𑀢𑀁 𑀑𑀤𑀳𑀢𑀺, 𑀅𑀜𑁆𑀜𑀁 𑀘𑀺𑀢𑁆𑀢𑀁 𑀉𑀧𑀝𑁆𑀞𑀧𑁂𑀢𑀺, 𑀢𑁂 𑀘𑀲𑁆𑀲 𑀥𑀫𑁆𑀫𑀸 𑀦𑀺𑀚𑁆𑀛𑀸𑀦𑀓𑁆𑀔𑀫𑀦𑁆𑀢𑀺, 𑀲𑁄 𑀲𑀼𑀢𑀫𑀬𑀸𑀬 𑀧𑀜𑁆𑀜𑀸𑀬 𑀲𑀫𑀦𑁆𑀦𑀸𑀕𑀢𑁄 𑀲𑁄 𑀢𑁂𑀦 𑀧𑀘𑁆𑀘𑀬𑀯𑀲𑁂𑀦 𑀇𑀭𑀺𑀬𑀢𑀺 𑀏𑀯𑀁 𑀢𑀲𑁆𑀲𑁂𑀯 𑀇𑀭𑀺𑀬𑀦𑁆𑀢𑀺 𑀢𑀧𑁆𑀧𑀭𑀫𑁄 𑀪𑀯𑀢𑀺 𑀢𑀧𑁆𑀧𑀭𑀸𑀬𑀦𑁄𑁇 𑀅𑀬𑀁 𑀯𑀼𑀘𑁆𑀘𑀢𑁂 𑀧𑀼𑀕𑁆𑀕𑀮𑁄 𑀢𑀫𑁄 𑀢𑀫𑀧𑀭𑀸𑀬𑀦𑁄𑁇 (𑁩)

789\. 𑀢𑀢𑁆𑀣 𑀓𑀢𑀫𑁄 𑀧𑀼𑀕𑁆𑀕𑀮𑁄 𑀚𑁄𑀢𑀺 𑀢𑀫𑀧𑀭𑀸𑀬𑀦𑁄? 𑀚𑁄𑀢𑀺 𑀦𑀸𑀫 𑀬𑀸 𑀢𑀲𑁆𑀲𑁂𑀯 𑀢𑀫𑀲𑁆𑀲 𑀧𑀝𑀺𑀧𑀓𑁆𑀔𑁂𑀦 𑀬𑁂 𑀥𑀫𑁆𑀫𑀸 𑀅𑀦𑁆𑀢𑀫𑀲𑁄 𑀜𑀸𑀡𑀸𑀮𑁄𑀓𑁄, 𑀲𑁄 𑀧𑀼𑀦 𑀥𑀫𑁆𑀫𑁄𑁇 𑀓𑀢𑀫𑀸 𑀉𑀘𑁆𑀘𑀢𑁂? 𑀧𑀜𑁆𑀜𑀸𑀬𑀢𑁄 𑀧𑀡𑁆𑀟𑀺𑀢𑁄𑀢𑀺 𑀯𑀼𑀘𑁆𑀘𑀢𑁂, 𑀲𑁄 𑀏𑀯𑀁 𑀧𑀚𑀸𑀦𑀸𑀢𑀺𑁇 𑀇𑀫𑁂 𑀥𑀫𑁆𑀫𑀸 𑀓𑀼𑀲𑀮𑀸, 𑀇𑀫𑁂 𑀥𑀫𑁆𑀫𑀸 𑀅𑀓𑀼𑀲𑀮𑀸𑁇 𑀇𑀫𑁂 𑀥𑀫𑁆𑀫𑀸 𑀲𑀸𑀯𑀚𑁆𑀚𑀸, 𑀇𑀫𑁂 𑀥𑀫𑁆𑀫𑀸 𑀅𑀦𑀯𑀚𑁆𑀚𑀸𑁇 𑀇𑀫𑁂 𑀥𑀫𑁆𑀫𑀸 𑀲𑁂𑀯𑀺𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀲𑁂𑀯𑀺𑀢𑀩𑁆𑀩𑀸𑁇 𑀇𑀫𑁂 𑀥𑀫𑁆𑀫𑀸 𑀪𑀸𑀯𑀺𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀪𑀸𑀯𑀺𑀢𑀩𑁆𑀩𑀸𑁇 𑀇𑀫𑁂 𑀥𑀫𑁆𑀫𑀸 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀸𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀸𑀢𑀩𑁆𑀩𑀸𑁇 𑀇𑀫𑁂 𑀥𑀫𑁆𑀫𑀸 𑀫𑀦𑀲𑀺𑀓𑀸𑀢𑀩𑁆𑀩𑀸, 𑀇𑀫𑁂 𑀥𑀫𑁆𑀫𑀸 𑀦 𑀫𑀦𑀲𑀺𑀓𑀸𑀢𑀩𑁆𑀩𑀸𑁇 𑀇𑀥 𑀧𑀦 𑀧𑀸𑀧𑀫𑀺𑀢𑁆𑀢𑀲𑀁𑀲𑁂𑀯𑀦𑁄 𑀧𑀸𑀧𑀫𑀺𑀢𑁆𑀢𑀯𑀲𑀸𑀦𑀼𑀕𑁄 𑀅𑀓𑀼𑀲𑀮𑁂 𑀥𑀫𑁆𑀫𑁂 𑀅𑀪𑀺𑀯𑀟𑁆𑀠𑁂𑀢𑀺, 𑀓𑀼𑀲𑀮𑁂 𑀥𑀫𑁆𑀫𑁂 𑀧𑀚𑀳𑀢𑀺𑁇 𑀲𑁄 𑀢𑁂𑀦 𑀧𑀫𑀸𑀤𑁂𑀦 𑀧𑀘𑁆𑀘𑀬𑀲𑀜𑁆𑀜𑀸 𑀅𑀫𑀦𑀲𑀺𑀓𑀢𑁆𑀯𑀸 𑀅𑀲𑁆𑀲𑀢𑀺𑀅𑀲𑀫𑁆𑀧𑀚𑀜𑁆𑀜𑀁 𑀆𑀲𑁂𑀯𑀢𑀺𑁇 𑀢𑀬𑀸 𑀬𑁄 𑀧𑀝𑀺𑀧𑀓𑁆𑀔𑁄 𑀢𑀫𑁄, 𑀲𑁄 𑀧𑀯𑀟𑁆𑀠𑁂𑀢𑀺𑁇 𑀲𑁄 𑀢𑀫𑀸𑀪𑀺𑀪𑀽𑀢𑁄 𑀧𑀭𑀸𑀬𑀦𑁄 𑀢𑀫𑀧𑀭𑀫𑁄 𑀘𑁂𑀯 𑀪𑀯𑀢𑀺𑁇 𑀅𑀬𑀁 𑀯𑀼𑀘𑁆𑀘𑀢𑀺 𑀧𑀼𑀕𑁆𑀕𑀮𑁄 𑀚𑁄𑀢𑀺 𑀢𑀫𑀧𑀭𑀸𑀬𑀦𑁄𑁇 (𑁪)

(103.)

790\. 𑀢𑀢𑁆𑀣 𑀓𑀢𑀫𑁄 𑀧𑀼𑀕𑁆𑀕𑀮𑁄 𑀚𑁄𑀢𑀺 𑀚𑁄𑀢𑀺𑀧𑀭𑀸𑀬𑀦𑁄? 𑀢𑀢𑁆𑀣 𑀯𑀼𑀘𑁆𑀘𑀢𑁂 𑀲𑁄𑀬𑀁 𑀧𑀼𑀕𑁆𑀕𑀮𑁄 𑀓𑀮𑁆𑀬𑀸𑀡𑀫𑀺𑀢𑁆𑀢𑀲𑁆𑀲 𑀲𑀦𑁆𑀦𑀺𑀲𑁆𑀲𑀺𑀢𑁄 𑀪𑀯𑀢𑀺 𑀲𑀓𑁆𑀓𑀸 𑀲𑀁𑀬𑁄𑀕𑀻 𑀓𑀼𑀲𑀮𑀁 𑀕𑀯𑁂𑀲𑀻, 𑀲𑁄 𑀓𑀮𑁆𑀬𑀸𑀡𑀫𑀺𑀢𑁆𑀢𑁂 𑀉𑀧𑀲𑀗𑁆𑀓𑀫𑀺𑀢𑁆𑀯𑀸 𑀧𑀭𑀺𑀧𑀼𑀘𑁆𑀙𑀢𑀺, 𑀧𑀭𑀺𑀧𑀜𑁆𑀳𑀬𑀢𑀺—  𑀓𑀺𑀁 𑀓𑀼𑀲𑀮𑀁, 𑀓𑀺𑀁 𑀅𑀓𑀼𑀲𑀮𑀁? 𑀓𑀺𑀁 𑀲𑀸𑀯𑀚𑁆𑀚𑀁, 𑀓𑀺𑀁 𑀅𑀦𑀯𑀚𑁆𑀚𑀁? 𑀓𑀺𑀁 𑀲𑁂𑀯𑀺𑀢𑀩𑁆𑀩𑀁, 𑀓𑀺𑀁 𑀦 𑀲𑁂𑀯𑀺𑀢𑀩𑁆𑀩𑀁? 𑀓𑀺𑀁 𑀪𑀸𑀯𑀺𑀢𑀩𑁆𑀩𑀁, 𑀓𑀺𑀁 𑀦 𑀪𑀸𑀯𑀺𑀢𑀩𑁆𑀩𑀁? 𑀓𑀺𑀁 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀸𑀢𑀩𑁆𑀩𑀁, 𑀓𑀺𑀁 𑀦 𑀉𑀧𑀲𑀫𑁆𑀧𑀚𑁆𑀚 𑀯𑀺𑀳𑀸𑀢𑀩𑁆𑀩𑀁? 𑀓𑀺𑀁 𑀫𑀦𑀲𑀺𑀓𑀸𑀢𑀩𑁆𑀩𑀁, 𑀓𑀺𑀁 𑀦 𑀫𑀦𑀲𑀺𑀓𑀸𑀢𑀩𑁆𑀩𑀁? 𑀓𑀣𑀁 𑀲𑀁𑀓𑀺𑀮𑁂𑀲𑁄 𑀳𑁄𑀢𑀺, 𑀓𑀣𑀁 𑀯𑁄𑀤𑀸𑀦𑀁 𑀳𑁄𑀢𑀺? 𑀓𑀣𑀁 𑀧𑀯𑀢𑁆𑀢𑀺 𑀳𑁄𑀢𑀺, 𑀓𑀣𑀁 𑀦𑀺𑀯𑀢𑁆𑀢𑀺 𑀳𑁄𑀢𑀺? 𑀓𑀣𑀁 𑀩𑀦𑁆𑀥𑁄 𑀳𑁄𑀢𑀺, 𑀓𑀣𑀁 𑀫𑁄𑀓𑁆𑀔𑁄 𑀳𑁄𑀢𑀺? 𑀓𑀣𑀁 𑀲𑀓𑁆𑀓𑀸𑀬𑀲𑀫𑀼𑀤𑀬𑁄 𑀳𑁄𑀢𑀺, 𑀓𑀣𑀁 𑀲𑀓𑁆𑀓𑀸𑀬𑀦𑀺𑀭𑁄𑀥𑁄 𑀳𑁄𑀢𑀺? 𑀲𑁄 𑀏𑀢𑁆𑀣 𑀤𑁂𑀲𑀺𑀢𑀁 𑀬𑀣𑀸 𑀉𑀧𑀝𑁆𑀞𑀺𑀢𑀁 𑀢𑀣𑀸 𑀲𑀫𑁆𑀧𑀝𑀺𑀧𑀚𑁆𑀚𑀦𑁆𑀢𑁄 𑀲𑁄 𑀏𑀯𑀁 𑀧𑀚𑀸𑀦𑀸𑀢𑀺𑁇 𑀇𑀫𑁂 𑀥𑀫𑁆𑀫𑀸 𑀓𑀼𑀲𑀮𑀸, 𑀇𑀫𑁂 𑀥𑀫𑁆𑀫𑀸 𑀅𑀓𑀼𑀲𑀮𑀸𑁇 𑀏𑀯𑀁…𑀧𑁂…  𑀬𑀸𑀯 𑀓𑀣𑀁 𑀲𑀓𑁆𑀓𑀸𑀬𑀲𑀫𑀼𑀤𑀬𑁄 𑀳𑁄𑀢𑀺, 𑀓𑀣𑀁 𑀲𑀓𑁆𑀓𑀸𑀬𑀦𑀺𑀭𑁄𑀥𑁄 𑀳𑁄𑀢𑀻𑀢𑀺 𑀯𑀺𑀢𑁆𑀣𑀸𑀭𑁂𑀦 𑀓𑀸𑀢𑀩𑁆𑀩𑀁𑁇 𑀲𑁄 𑀢𑁂 𑀥𑀫𑁆𑀫𑁂 𑀅𑀥𑀺𑀧𑀸𑀝𑀺𑀓𑀗𑁆𑀔𑀸𑀢𑀺 𑀏𑀯𑀁 𑀮𑀓𑁆𑀔𑀡𑀁 𑀜𑀸𑀡𑀁 𑀯𑀺𑀚𑁆𑀚𑀸 𑀆𑀮𑁄𑀓𑀁 𑀯𑀟𑁆𑀠𑁂𑀢𑀺𑁇 𑀲𑁄 𑀧𑀼𑀕𑁆𑀕𑀮𑁄 𑀢𑀧𑁆𑀧𑀭𑀫𑁄 𑀪𑀯𑀢𑀺 𑀢𑀧𑁆𑀧𑀭𑀸𑀬𑀦𑁄, 𑀅𑀬𑀁 𑀯𑀼𑀘𑁆𑀘𑀢𑁂 𑀧𑀼𑀕𑁆𑀕𑀮𑁄 𑀚𑁄𑀢𑀺 𑀚𑁄𑀢𑀺𑀧𑀭𑀸𑀬𑀦𑁄𑁇

791\. 𑀢𑀢𑁆𑀣 𑀓𑀢𑀫𑁄 𑀧𑀼𑀕𑁆𑀕𑀮𑁄 𑀢𑀫𑁄 𑀢𑀫𑀧𑀭𑀸𑀬𑀦𑁄? 𑀬𑁄 𑀅𑀓𑀼𑀲𑀮𑀁 𑀥𑀫𑁆𑀫𑀁 𑀤𑀻𑀧𑁂𑀢𑀺𑁇 𑀢𑀁 𑀪𑀸𑀯𑀦𑀸𑀬 𑀳𑀻𑀦𑀸𑀲𑀼 𑀕𑀢𑀻𑀲𑀼 𑀉𑀧𑀧𑀢𑁆𑀢𑀺𑀁 𑀤𑀲𑁆𑀲𑁂𑀢𑀺, 𑀢𑀧𑁆𑀧𑀭𑀫𑁄 𑀪𑀯𑀢𑀺 𑀢𑀧𑁆𑀧𑀭𑀸𑀬𑀦𑁄𑁇 𑀅𑀬𑀁 𑀯𑀼𑀘𑁆𑀘𑀢𑁂 𑀧𑀼𑀕𑁆𑀕𑀮𑁄 𑀢𑀫𑁄 𑀢𑀫𑀧𑀭𑀸𑀬𑀦𑁄𑁇

792\. 𑀢𑀢𑁆𑀣 𑀬𑁄 𑀧𑀼𑀕𑁆𑀕𑀮𑁄 𑀢𑀫𑁄 𑀚𑁄𑀢𑀺𑀧𑀭𑀸𑀬𑀦𑁄? 𑀲𑁄 𑀢𑀫𑁂𑀦 𑀅𑀓𑀼𑀲𑀮𑀲𑁆𑀲 𑀓𑀫𑁆𑀫𑀲𑁆𑀲 𑀯𑀺𑀧𑀸𑀓𑀁 𑀤𑀲𑁆𑀲𑁂𑀢𑀺𑁇 𑀢𑀫𑁂𑀢𑀺 𑀬𑀁 𑀘𑀓𑁆𑀔𑀼 𑀓𑀮𑁆𑀬𑀸𑀡𑀫𑀺𑀢𑁆𑀢𑀲𑁆𑀲 𑀬𑁂𑀦 𑀅𑀓𑀼𑀲𑀮𑁂 𑀥𑀫𑁆𑀫𑁂 𑀧𑀚𑀳𑀢𑀺, 𑀓𑀼𑀲𑀮𑁂 𑀥𑀫𑁆𑀫𑁂 𑀅𑀪𑀺𑀯𑀟𑁆𑀠𑀢𑀺𑁇

793\. 𑀢𑀢𑁆𑀣 𑀬𑁄 𑀘 𑀧𑀡𑀻𑀢𑀸𑀲𑀼 𑀕𑀢𑀻𑀲𑀼 𑀉𑀧𑀧𑀢𑁆𑀢𑀺𑀁 𑀤𑀲𑁆𑀲𑁂𑀢𑀺, 𑀢𑀧𑁆𑀧𑀭𑀫𑁄 𑀢𑁂𑀦 𑀯𑀼𑀘𑁆𑀘𑀢𑁂 𑀢𑀫𑁄 𑀚𑁄𑀢𑀺𑀧𑀭𑀸𑀬𑀦𑁄𑁇

794\. 𑀢𑀢𑁆𑀣 𑀬𑁄 𑀧𑀼𑀕𑁆𑀕𑀮𑁄 𑀚𑁄𑀢𑀺 𑀢𑀫𑀧𑀭𑀸𑀬𑀦𑁄? 𑀓𑀼𑀲𑀮𑀲𑁆𑀲 𑀓𑀫𑁆𑀫𑀯𑀺𑀧𑀸𑀓𑀁 𑀤𑀲𑁆𑀲𑁂𑀢𑀺𑁇 𑀬𑀁 𑀘𑀓𑁆𑀔𑀼 𑀧𑀸𑀧𑀫𑀺𑀢𑁆𑀢𑀲𑀁𑀲𑀕𑁆𑀕𑁂𑀦 𑀧𑀸𑀧𑀫𑀺𑀢𑁆𑀢𑀼𑀧𑀲𑁂𑀯𑁂𑀦 𑀧𑀸𑀧𑀫𑀺𑀢𑁆𑀢𑀯𑀲𑀸𑀦𑀼𑀕𑁄 𑀅𑀓𑀼𑀲𑀮𑀁 𑀥𑀫𑁆𑀫𑀁 𑀅𑀪𑀺𑀯𑀟𑁆𑀠𑀢𑀺, 𑀢𑀁 𑀪𑀸𑀯𑀦𑀸𑀬 𑀳𑀻𑀦𑀸𑀲𑀼 𑀕𑀢𑀻𑀲𑀼 𑀉𑀧𑀧𑀢𑁆𑀢𑀺𑀁 𑀤𑀲𑁆𑀲𑁂𑀢𑀺𑁇 𑀢𑀧𑁆𑀧𑀭𑀫𑁄 𑀢𑁂𑀦 𑀯𑀼𑀘𑁆𑀘𑀢𑁂 𑀚𑁄𑀢𑀺 𑀢𑀫𑀧𑀭𑀸𑀬𑀦𑁄𑁇

795\. 𑀢𑀢𑁆𑀣 𑀬𑁄 𑀧𑀼𑀕𑁆𑀕𑀮𑁄 𑀚𑁄𑀢𑀺 𑀚𑁄𑀢𑀺𑀧𑀭𑀸𑀬𑀦𑁄 𑀲𑁄 𑀚𑁄𑀢𑀺𑀢𑀸 𑀧𑀪𑀸𑀢𑀸 𑀬𑀸𑀯 𑀧𑀡𑀻𑀢𑀸𑀲𑀼 𑀕𑀢𑀻𑀲𑀼 𑀉𑀧𑀧𑀢𑁆𑀢𑀺𑀁 𑀤𑀲𑁆𑀲𑁂𑀢𑀺𑁇 𑀢𑀧𑁆𑀧𑀭𑀫𑁄 𑀢𑁂𑀦𑀸𑀳 𑀚𑁄𑀢𑀺 𑀚𑁄𑀢𑀺𑀧𑀭𑀸𑀬𑀦𑁄𑁇

796\. 𑀚𑁄𑀢𑀺𑀢𑀫𑀧𑀭𑀸𑀬𑀦𑁂𑀦 𑀤𑀲 𑀅𑀓𑀼𑀲𑀮𑀸𑀦𑀁 𑀓𑀫𑁆𑀫𑀸𑀦𑀁 𑀉𑀤𑀬𑀁 𑀤𑀲𑁆𑀲𑁂𑀢𑀺𑁇 𑀢𑀫𑁂𑀦 𑀧𑀼𑀕𑁆𑀕𑀮𑁂𑀦 𑀅𑀓𑀼𑀲𑀮𑀸𑀦𑀁 𑀓𑀫𑁆𑀫𑀸𑀦𑀁 𑀯𑀺𑀧𑀸𑀓𑀁 𑀤𑀲𑁆𑀲𑁂𑀢𑀺𑁇 𑀦 𑀅𑀓𑀼𑀲𑀮𑀸𑀦𑀁 𑀥𑀫𑁆𑀫𑀸𑀦𑀁 𑀯𑀺𑀧𑀸𑀓𑀁 𑀤𑀲𑁆𑀲𑁂𑀢𑀺𑁇 𑀢𑀫𑁂𑀦 𑀅𑀝𑁆𑀞 𑀫𑀺𑀘𑁆𑀙𑀢𑁆𑀢𑀸𑀦𑀺 𑀤𑀲𑁆𑀲𑁂𑀢𑀺𑁇 𑀚𑁄𑀢𑀺𑀦𑀸 𑀅𑀝𑁆𑀞 𑀲𑀫𑁆𑀫𑀢𑁆𑀢𑀸𑀦𑀺 𑀤𑀲𑁆𑀲𑁂𑀢𑀺𑁇 𑀚𑁄𑀢𑀺𑀦𑀸 𑀢𑀫𑀧𑀭𑀸𑀬𑀦𑁂𑀦 𑀤𑀲 𑀅𑀓𑀼𑀲𑀮𑀓𑀫𑁆𑀫𑀧𑀣𑁂 𑀤𑀲𑁆𑀲𑁂𑀢𑀺𑁇 𑀚𑁄𑀢𑀺𑀦𑀸 𑀧𑀡𑀻𑀢𑀢𑁆𑀢𑀁 𑀤𑀲𑁆𑀲𑁂𑀢𑀺𑁇 𑀢𑀫𑁂𑀦 𑀚𑁄𑀢𑀺𑀧𑀭𑀸𑀬𑀦𑁂𑀦 𑀅𑀢𑀧𑀦𑀻𑀬𑀁 𑀥𑀫𑁆𑀫𑀁 𑀤𑀲𑁆𑀲𑁂𑀢𑀺𑁇 𑀚𑁄𑀢𑀺𑀦𑀸 𑀢𑀫𑀧𑀭𑀸𑀬𑀦𑁂𑀦 𑀢𑀧𑀦𑀻𑀬𑀁 𑀥𑀫𑁆𑀫𑀁 𑀤𑀲𑁆𑀲𑁂𑀢𑀺𑁇 𑀅𑀬𑀁 𑀲𑀼𑀢𑁆𑀢𑀢𑁆𑀣𑁄𑁇

(104.)

797\. 𑀢𑀢𑁆𑀣 𑀓𑀢𑀫𑁄 𑀤𑁂𑀲𑀦𑀸 𑀳𑀸𑀭𑁄? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀓𑀺𑀁 𑀤𑁂𑀲𑀺𑀢𑀁? 𑀢𑀢𑁆𑀣 𑀯𑀼𑀘𑁆𑀘𑀢𑁂 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀓𑀼𑀲𑀮𑀸𑀓𑀼𑀲𑀮𑀸 𑀥𑀫𑁆𑀫𑀸 𑀤𑁂𑀲𑀺𑀢𑀸𑁇 𑀓𑀼𑀲𑀮𑀸𑀓𑀼𑀲𑀮𑀸𑀦𑀜𑁆𑀘 𑀥𑀫𑁆𑀫𑀸𑀦𑀁 𑀯𑀺𑀧𑀸𑀓𑁄 𑀤𑁂𑀲𑀺𑀢𑁄𑁇 𑀳𑀻𑀦𑀧𑁆𑀧𑀡𑀻𑀢𑀸𑀦𑀜𑁆𑀘 𑀲𑀢𑁆𑀢𑀸𑀦𑀁 𑀕𑀢𑀺 𑀦𑀸𑀦𑀸𑀓𑀸𑀭𑀡𑀁 𑀤𑁂𑀲𑀺𑀢𑀁𑁇 𑀅𑀬𑀁 𑀤𑁂𑀲𑀦𑀸 𑀳𑀸𑀭𑁄𑁇 (𑁧)

798\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄 𑀳𑀸𑀭𑁄? 𑀅𑀓𑀼𑀲𑀮𑀲𑁆𑀲 𑀓𑀫𑁆𑀫𑀲𑁆𑀲 𑀬𑁄 𑀯𑀺𑀧𑀸𑀓𑀁 𑀧𑀘𑁆𑀘𑀦𑀼𑀪𑁄𑀢𑀺𑁇 𑀢𑀢𑁆𑀣 𑀞𑀺𑀢𑁄 𑀅𑀓𑀼𑀲𑀮𑁂 𑀥𑀫𑁆𑀫𑁂 𑀉𑀧𑁆𑀧𑀸𑀤𑀺𑀬𑀢𑀺 𑀯𑀺𑀘𑀬𑀦𑁆𑀢𑀁 𑀬𑀼𑀚𑁆𑀚𑀢𑀺𑁇 𑀓𑀼𑀲𑀮𑀲𑁆𑀲 𑀓𑀫𑁆𑀫𑀲𑁆𑀲 𑀬𑁄 𑀯𑀺𑀧𑀸𑀓𑀁 𑀧𑀘𑁆𑀘𑀦𑀼𑀪𑁄𑀢𑀺𑁇 𑀢𑀢𑁆𑀣 𑀞𑀺𑀢𑁄 𑀓𑀼𑀲𑀮𑁂 𑀥𑀫𑁆𑀫𑁂 𑀉𑀧𑁆𑀧𑀸𑀤𑀺𑀬𑀢𑀺 𑀯𑀺𑀘𑀬𑀦𑁆𑀢𑀁 𑀬𑀼𑀚𑁆𑀚𑀢𑀺𑁇 𑀅𑀬𑀁 𑀯𑀺𑀘𑀬𑁄 𑀬𑀼𑀢𑁆𑀢𑀺 𑀘𑁇 (𑁨--𑁩)

799\. 𑀢𑀢𑁆𑀣 𑀓𑀢𑀫𑁄 𑀧𑀤𑀝𑁆𑀞𑀸𑀦𑁄 𑀳𑀸𑀭𑁄? 𑀬𑁄 𑀧𑀼𑀕𑁆𑀕𑀮𑁄 𑀚𑁄𑀢𑀺, 𑀲𑁄 𑀧𑀘𑁆𑀘𑀯𑁂𑀓𑁆𑀔𑀡𑀸𑀬 𑀧𑀤𑀝𑁆𑀞𑀸𑀦𑀁𑁇 𑀬𑁄 𑀧𑀼𑀕𑁆𑀕𑀮𑁄 𑀢𑀫𑁄, 𑀲𑁄 𑀢𑀫𑀸𑀤𑀺𑀦𑁆𑀦𑀁 𑀯𑀸𑀦𑀼𑀧𑀲𑁆𑀲𑀦𑀸𑀬 𑀧𑀤𑀝𑁆𑀞𑀸𑀦𑀦𑁆𑀢𑀺 𑀤𑀲𑁆𑀲𑁂𑀢𑀺𑁇 𑀢𑀫𑁂𑀦 𑀚𑁄𑀢𑀺𑀧𑀭𑀸𑀬𑀦𑁂𑀦 𑀅𑀧𑁆𑀧𑀫𑀸𑀤𑀲𑁆𑀲 𑀧𑀤𑀝𑁆𑀞𑀸𑀦𑀁 𑀤𑀲𑁆𑀲𑁂𑀢𑀺, 𑀢𑀫𑁄 𑀅𑀯𑀺𑀚𑁆𑀚𑀸𑀬 𑀘 𑀤𑀺𑀝𑁆𑀞𑀺𑀬𑀸 𑀘 𑀧𑀤𑀝𑁆𑀞𑀸𑀦𑀁 𑀤𑀲𑁆𑀲𑁂𑀢𑀺𑁇 𑀚𑁄𑀢𑀺𑀦𑀸 𑀢𑀫𑀧𑀭𑀸𑀬𑀦𑁂𑀦 𑀧𑀫𑀸𑀤𑀲𑁆𑀲 𑀘 𑀤𑀺𑀝𑁆𑀞𑀺𑀬𑀸 𑀘 𑀧𑀤𑀝𑁆𑀞𑀸𑀦𑀁 𑀤𑀲𑁆𑀲𑁂𑀢𑀺𑁇 𑀅𑀬𑀁 𑀧𑀤𑀝𑁆𑀞𑀸𑀦𑁄𑁇 (𑁪)

800\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄 𑀳𑀸𑀭𑁄? 𑀢𑀫𑁂𑀦 𑀢𑀫𑀧𑀭𑀸𑀬𑀦𑁂𑀦 𑀢𑀫𑁄𑀢𑀺 𑀅𑀯𑀺𑀚𑁆𑀚𑀸𑀬 𑀦𑀺𑀤𑁆𑀤𑀺𑀝𑁆𑀞𑀸𑀬 𑀲𑀩𑁆𑀩𑀓𑀺𑀮𑁂𑀲𑀥𑀫𑁆𑀫𑀸 𑀦𑀺𑀤𑁆𑀤𑀺𑀝𑁆𑀞𑀸 𑀳𑁄𑀦𑁆𑀢𑀺𑁇 𑀢𑀫𑁂𑀦 𑀚𑁄𑀢𑀺𑀧𑀭𑀸𑀬𑀦𑁂𑀦 𑀚𑁄𑀢𑀺𑀯𑀺𑀚𑁆𑀚𑀸𑀬 𑀦𑀺𑀤𑁆𑀤𑀺𑀝𑁆𑀞𑀸𑀬 𑀲𑀩𑁆𑀩𑁂 𑀩𑁄𑀥𑀺𑀧𑀓𑁆𑀔𑀺𑀬𑀥𑀫𑁆𑀫𑀸 𑀦𑀺𑀤𑁆𑀤𑀺𑀝𑁆𑀞𑀸 𑀳𑁄𑀦𑁆𑀢𑀺𑁇 𑀚𑁄𑀢𑀺𑀢𑀫𑀧𑀭𑀸𑀬𑀦𑁂𑀦 𑀧𑀫𑀸𑀤𑁄 𑀦𑀺𑀤𑁆𑀤𑀺𑀝𑁆𑀞𑁄 𑀳𑁄𑀢𑀺𑁇 𑀢𑀫𑁂𑀦 𑀚𑁄𑀢𑀺𑀧𑀭𑀸𑀬𑀦𑁂𑀦 𑀅𑀧𑁆𑀧𑀫𑀸𑀤𑁄 𑀦𑀺𑀤𑁆𑀤𑀺𑀝𑁆𑀞𑁄 𑀳𑁄𑀢𑀺𑁇 𑀅𑀬𑀁 𑀮𑀓𑁆𑀔𑀡𑁄 𑀳𑀸𑀭𑁄𑁇 (𑁫)

801\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀲𑀢𑁆𑀢𑀸 𑀦𑀻𑀘𑀓𑀼𑀮𑀺𑀦𑁄, 𑀦 𑀢𑁂 𑀇𑀫𑀁 𑀲𑀼𑀢𑁆𑀯𑀸 𑀓𑀼𑀲𑀮𑁂 𑀥𑀫𑁆𑀫𑁂 𑀲𑀫𑀸𑀤𑀸𑀬 𑀯𑀢𑁆𑀢𑀺𑀲𑁆𑀲𑀦𑁆𑀢𑀺𑁇 𑀬𑁂 𑀲𑀢𑁆𑀢𑀸 𑀉𑀘𑁆𑀘𑀓𑀼𑀮𑀺𑀦𑁄, 𑀢𑁂 𑀇𑀫𑀁 𑀥𑀫𑁆𑀫𑀤𑁂𑀲𑀦𑀁 𑀲𑀼𑀢𑁆𑀯𑀸 𑀪𑀺𑀬𑁆𑀬𑁄𑀲𑁄 𑀫𑀢𑁆𑀢𑀸𑀬 𑀓𑀼𑀲𑀮𑁂 𑀥𑀫𑁆𑀫𑁂 𑀲𑀫𑀸𑀤𑀸𑀬 𑀯𑀢𑁆𑀢𑀺𑀲𑁆𑀲𑀦𑁆𑀢𑀻𑀢𑀺𑁇 𑀅𑀬𑀁 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄𑁇 𑀪𑀽𑀫𑀺𑀬𑀁 𑀉𑀧𑀤𑁂𑀲𑁄𑁇 (𑁬)

802\. 𑀢𑀢𑁆𑀣 𑀓𑀢𑀫𑁄 𑀆𑀯𑀝𑁆𑀝𑁄 𑀳𑀸𑀭𑁄? 𑀬𑀸 𑀅𑀯𑀺𑀚𑁆𑀚𑀸𑀢𑁄 𑀧𑀪𑀽𑀢𑀺 𑀢𑀡𑁆𑀳𑀸, 𑀅𑀬𑀁 𑀲𑀫𑀼𑀤𑀬𑁄𑁇 𑀬𑁄 𑀢𑀫𑁄 𑀢𑀫𑀧𑀭𑀸𑀬𑀦𑁄, 𑀇𑀤𑀁 𑀤𑀼𑀓𑁆𑀔𑀁𑁇 𑀇𑀫𑀸𑀦𑀺 𑀤𑁆𑀯𑁂 𑀲𑀘𑁆𑀘𑀸𑀦𑀺 𑀤𑀼𑀓𑁆𑀔𑀜𑁆𑀘 𑀲𑀫𑀼𑀤𑀬𑁄 𑀘 𑀚𑁄𑀢𑀺 𑀬𑁂𑀦 𑀲𑀼𑀢𑁆𑀢𑁂𑀦 𑀥𑀫𑁆𑀫𑁂𑀦 𑀧𑀜𑁆𑀜𑀸𑀧𑀺𑀬𑀢𑀺, 𑀲𑁄 𑀥𑀫𑁆𑀫𑁄 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀢𑁂𑀦 𑀅𑀫𑁄𑀳𑁂𑀦 𑀢𑀻𑀡𑀺 𑀓𑀼𑀲𑀮𑀫𑀽𑀮𑀸𑀦𑀺 𑀧𑀸𑀭𑀺𑀧𑀽𑀭𑀺𑀁 𑀕𑀘𑁆𑀙𑀦𑁆𑀢𑀺 𑀲𑀕𑁆𑀕𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 (𑁭)

803\. 𑀢𑀢𑁆𑀣 𑀓𑀢𑀫𑀸 𑀯𑀺𑀪𑀢𑁆𑀢𑀺? 𑀢𑀫𑁄 𑀢𑀫𑀧𑀭𑀸𑀬𑀦𑁄𑀢𑀺 𑀦 𑀏𑀓𑀁𑀲𑁂𑀦𑁇 𑀓𑀺𑀁𑀓𑀸𑀭𑀡𑀁? 𑀅𑀢𑁆𑀣𑀺 𑀢𑀫𑁄 𑀘 𑀪𑀯𑁄 𑀅𑀧𑀭𑀸𑀧𑀭𑀺𑀬𑀯𑁂𑀤𑀦𑀻𑀬𑁂𑀦 𑀘 𑀓𑀼𑀲𑀮𑁂𑀦 𑀚𑁄𑀢𑀺𑀦𑀸 𑀧𑀼𑀕𑁆𑀕𑀮𑁂𑀦 𑀲𑀳𑁄𑀧𑀢𑁆𑀢𑀺𑀪𑀸𑀯𑁂𑁇 𑀅𑀢𑁆𑀣𑀺 𑀚𑁄𑀢𑀺 𑀘 𑀪𑀯𑁄 𑀅𑀧𑀭𑀸𑀧𑀭𑀺𑀬𑀯𑁂𑀤𑀦𑀻𑀬𑁂𑀦 𑀘 𑀅𑀓𑀼𑀲𑀮𑁂𑀦 𑀢𑀫𑁂𑀦 𑀧𑀼𑀕𑁆𑀕𑀮𑁂𑀦 𑀲𑀳𑁄𑀧𑀢𑁆𑀢𑀺𑀪𑀸𑀯𑁂 𑀧𑀭𑀺𑀯𑀢𑁆𑀢𑀦𑀸 𑀢𑀫𑁂𑀲𑀼 𑀧𑀝𑀺𑀧𑀓𑁆𑀔𑁄𑀢𑀺 𑀚𑁄𑀢𑀺𑀦𑀸 𑀢𑀫𑀧𑀭𑀸𑀬𑀦𑁄𑁇 (𑁮--𑁯)

804\. 𑀢𑀢𑁆𑀣 𑀓𑀢𑀫𑁄 𑀯𑁂𑀯𑀘𑀦𑁄? 𑀬𑁄 𑀢𑀫𑁄, 𑀲𑁄 𑀏𑀯𑀁 𑀅𑀢𑁆𑀢𑀩𑁆𑀬𑀸𑀧𑀸𑀤𑀸𑀬 𑀧𑀝𑀺𑀧𑀦𑁆𑀦𑁄, 𑀲𑁄 𑀅𑀲𑁆𑀲𑀤𑁆𑀥𑀸𑀬 𑀩𑀸𑀮𑁄 𑀅𑀓𑀼𑀲𑀮𑁄 𑀅𑀩𑁆𑀬𑀢𑁆𑀢𑁄 𑀅𑀦𑀸𑀤𑀻𑀦𑀯𑀤𑀲𑁆𑀲𑀻𑁇 𑀬𑁄 𑀚𑁄𑀢𑀺, 𑀲𑁄 𑀅𑀢𑁆𑀢𑀳𑀺𑀢𑀸𑀬 𑀧𑀝𑀺𑀧𑀦𑁆𑀦𑁄 𑀧𑀡𑁆𑀟𑀺𑀢𑁄 𑀓𑀼𑀲𑀮𑁄 𑀩𑁆𑀬𑀢𑁆𑀢𑁄 𑀆𑀤𑀻𑀦𑀯𑀤𑀲𑁆𑀲𑀻𑁇 𑀅𑀬𑀁 𑀯𑁂𑀯𑀘𑀦𑁄𑁇 (𑁧𑁦)

805\. 𑀢𑀢𑁆𑀣 𑀓𑀢𑀫𑀸 𑀧𑀜𑁆𑀜𑀢𑁆𑀢𑀺? 𑀲𑁄 𑀧𑀼𑀕𑁆𑀕𑀮𑁄 𑀯𑀺𑀧𑀸𑀓𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀸𑀧𑀺𑀬𑀢𑀺, 𑀅𑀓𑀼𑀲𑀮𑁂 𑀧𑀭𑀺𑀬𑀸𑀤𑀺𑀦𑁆𑀦𑀢𑀸 𑀧𑀜𑁆𑀜𑀸𑀧𑀺𑀬𑀢𑀺𑁇 𑀚𑁄𑀢𑀺𑀓𑀼𑀲𑀮𑀥𑀫𑁆𑀫𑀼𑀧𑀧𑀢𑁆𑀢𑀺𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀸𑀧𑀺𑀬𑀢𑀺 𑀓𑀼𑀲𑀮𑀥𑀫𑁆𑀫𑀯𑀺𑀧𑀸𑀓𑀧𑀜𑁆𑀜𑀢𑁆𑀢𑀺𑀬𑀸 𑀘𑀸𑀢𑀺𑁇 (𑁧𑁧)

806\. 𑀑𑀢𑀭𑀡𑁄𑀢𑀺 𑀬𑁂 𑀅𑀯𑀺𑀚𑁆𑀚𑀸𑀧𑀘𑁆𑀘𑀬𑀸 𑀲𑀗𑁆𑀔𑀸𑀭𑀸 𑀬𑀜𑁆𑀘 𑀚𑀭𑀸𑀫𑀭𑀡𑀁 𑀬𑀸 𑀘 𑀅𑀯𑀺𑀚𑁆𑀚𑀸, 𑀢𑀁 𑀧𑀤𑀝𑁆𑀞𑀸𑀦𑀁, 𑀦𑀺𑀤𑁆𑀤𑁂𑀲𑁂𑀦 𑀯𑀺𑀚𑁆𑀚𑀼𑀧𑁆𑀧𑀸𑀤𑁄 𑀅𑀯𑀺𑀚𑁆𑀚𑀸𑀦𑀺𑀭𑁄𑀥𑁄 𑀬𑁄 𑀬𑀸𑀯 𑀚𑀭𑀸𑀫𑀭𑀡𑀦𑀺𑀭𑁄𑀥𑁄, 𑀇𑀫𑁂 𑀤𑁆𑀯𑁂 𑀥𑀫𑁆𑀫𑀸 𑀲𑀗𑁆𑀔𑀸𑀭𑀓𑁆𑀔𑀦𑁆𑀥𑀧𑀭𑀺𑀬𑀸𑀧𑀦𑁆𑀦𑀸𑁇 𑀥𑀫𑁆𑀫𑀥𑀸𑀢𑀼 𑀥𑀫𑁆𑀫𑀸𑀬𑀢𑀦𑀜𑁆𑀘 𑀧𑀤𑀝𑁆𑀞𑀸𑀦𑀁 𑀦𑀺𑀤𑁆𑀤𑁂𑀲𑁂𑀦 𑀥𑀸𑀢𑀽𑀲𑀼𑁇 (𑁧𑁨)

807\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄? 𑀇𑀫𑀲𑁆𑀲 𑀲𑀼𑀢𑁆𑀢𑀲𑁆𑀲 𑀤𑁂𑀲𑀺𑀢𑀲𑁆𑀲 𑀆𑀭𑀫𑁆𑀪𑁄𑁇 (𑁧𑁩)

808\. 𑀅𑀥𑀺𑀝𑁆𑀞𑀸𑀦𑁄𑀢𑀺 𑀢𑀫𑁄𑀢𑀺 𑀪𑀕𑀯𑀸 𑀩𑁆𑀭𑀯𑀻𑀢𑀺, 𑀦 𑀏𑀓𑀁 𑀧𑀼𑀕𑁆𑀕𑀮𑀁 𑀤𑁂𑀲𑁂𑀢𑀺𑁇 𑀬𑀸𑀯𑀢𑀸 𑀲𑀢𑁆𑀢𑀸𑀦𑀁 𑀕𑀢𑀺, 𑀢𑀢𑁆𑀣 𑀬𑁂 𑀤𑀼𑀘𑁆𑀘𑀭𑀺𑀢𑀥𑀫𑁆𑀫𑁂𑀦 𑀉𑀧𑀧𑀦𑁆𑀦𑀸, 𑀢𑁂 𑀩𑀳𑀼𑀮𑀸𑀥𑀺𑀯𑀘𑀦𑁂𑀦 𑀢𑀫𑁄 𑀦𑀺𑀤𑁆𑀤𑀺𑀲𑀢𑀺𑁇 𑀬𑀸 𑀚𑁄𑀢𑀺 𑀲𑀩𑁆𑀩𑀲𑀢𑁆𑀢𑁂𑀲𑀼 𑀓𑀼𑀲𑀮𑀥𑀫𑁆𑀫𑁄𑀧𑀧𑀢𑁆𑀢𑀺 𑀲𑀩𑁆𑀩𑀁 𑀢𑀁 𑀚𑁄𑀢𑀻𑀢𑀺 𑀅𑀪𑀺𑀮𑀧𑀢𑀺 𑀅𑀬𑀫𑁂𑀓𑀢𑀸 𑀧𑀘𑁆𑀘𑀬𑁄 𑀬𑁄𑀦𑀺𑀲𑁄𑀫𑀦𑀲𑀺𑀓𑀸𑀭𑀧𑀜𑁆𑀜𑀢𑁆𑀢𑀺 𑀘𑀢𑀼𑀦𑁆𑀦𑀁 𑀫𑀳𑀸𑀪𑀽𑀢𑀸𑀦𑀁 𑀧𑀼𑀕𑁆𑀕𑀮𑀸𑀦𑀁𑁇 (𑁧𑁪)

809\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀓𑁆𑀔𑀸𑀭𑁄? 𑀅𑀓𑀼𑀲𑀮𑀲𑁆𑀲 𑀧𑀸𑀧𑀫𑀺𑀢𑁆𑀢𑀢𑀸 𑀧𑀘𑁆𑀘𑀬𑁄, 𑀅𑀬𑁄𑀦𑀺𑀲𑁄 𑀫𑀦𑀲𑀺𑀓𑀸𑀭𑁄 𑀳𑁂𑀢𑀼𑁇 𑀓𑀼𑀲𑀮𑀲𑁆𑀲 𑀓𑀮𑁆𑀬𑀸𑀡𑀫𑀺𑀢𑁆𑀢𑀢𑀸 𑀧𑀘𑁆𑀘𑀬𑁄, 𑀬𑁄𑀦𑀺𑀲𑁄 𑀫𑀦𑀲𑀺𑀓𑀸𑀭𑁄 𑀳𑁂𑀢𑀼𑁇 (𑁧𑁫)

810\. 𑀢𑀢𑁆𑀣 𑀓𑀢𑀫𑀸 𑀲𑀫𑀸𑀭𑁄𑀧𑀦𑀸𑀢𑀺? 𑀇𑀥𑁂𑀓𑀘𑁆𑀘𑁄 𑀦𑀻𑀘𑁂 𑀓𑀼𑀮𑁂 𑀧𑀘𑁆𑀘𑀸𑀚𑀸𑀢𑁄 𑀳𑁄𑀢𑀻𑀢𑀺 𑀦𑀻𑀘𑁂 𑀓𑀼𑀮𑁂 𑀧𑀘𑁆𑀘𑀸𑀚𑀸𑀢𑁄 𑀭𑀽𑀧𑁂𑀲𑀼 𑀲𑀤𑁆𑀤𑁂𑀲𑀼 𑀕𑀦𑁆𑀥𑁂𑀲𑀼 𑀭𑀲𑁂𑀲𑀼 𑀨𑀲𑁆𑀲𑁂𑀲𑀼, 𑀲𑁄 𑀉𑀧𑀧𑀦𑁆𑀦𑁄 𑀲𑀩𑁆𑀩𑀫𑁆𑀳𑀺 𑀫𑀸𑀦𑀼𑀲𑁆𑀲𑀓𑁂 𑀉𑀧𑀪𑁄𑀕𑀧𑀭𑀺𑀪𑁄𑀕𑁂𑁇 𑀚𑁄𑀢𑀺 𑀧𑀡𑀻𑀢𑁂𑀲𑀼 𑀓𑀼𑀲𑀮𑁂𑀲𑀼 𑀉𑀧𑀧𑀦𑁆𑀦𑁄 𑀲𑀩𑁆𑀩𑀫𑁆𑀳𑀺 𑀫𑀸𑀦𑀼𑀲𑁆𑀲𑀓𑁂 𑀉𑀧𑀪𑁄𑀕𑀧𑀭𑀺𑀪𑁄𑀕𑁂 𑀉𑀧𑀧𑀦𑁆𑀦𑁄𑀢𑀺𑁇 (𑁧𑁬)

(105.)

811\. 𑀢𑀢𑁆𑀣 𑀓𑀢𑀫𑀁 𑀲𑀁𑀓𑀺𑀮𑁂𑀲𑀪𑀸𑀕𑀺𑀬𑀁 𑀦𑀺𑀩𑁆𑀩𑁂𑀥𑀪𑀸𑀕𑀺𑀬𑀁 𑀘 𑀲𑀼𑀢𑁆𑀢𑀁? 𑀦 𑀢𑀁 𑀤𑀍𑀳𑀁 𑀩𑀦𑁆𑀥𑀦𑀫𑀸𑀳𑀼 𑀥𑀻𑀭𑀸𑀢𑀺 𑀕𑀸𑀣𑀸𑁇 𑀓𑁂𑀦 𑀓𑀸𑀭𑀡𑁂𑀦 𑀢𑀁 𑀩𑀦𑁆𑀥𑀦𑀁 𑀤𑀍𑀳𑀁? 𑀘𑀢𑀽𑀳𑀺 𑀓𑀸𑀭𑀡𑁂𑀳𑀺 𑀇𑀲𑁆𑀲𑀭𑀺𑀬𑁂𑀦 𑀲𑀓𑁆𑀓𑀸 𑀫𑁄𑀘𑁂𑀢𑀼𑀁 𑀥𑀦𑁂𑀦 𑀯𑀸 𑀅𑀜𑁆𑀜𑁂𑀦 𑀯𑀸 𑀬𑀸𑀘𑀦𑀸𑀬 𑀯𑀸 𑀧𑀭𑀸𑀬𑀦𑁂𑀦 𑀯𑀸𑁇 𑀬𑁂𑀲𑀼 𑀘 𑀅𑀬𑀁 𑀭𑀸𑀕𑁄 𑀫𑀡𑀺𑀓𑀼𑀡𑁆𑀟𑀮𑁂𑀲𑀼 𑀧𑀼𑀢𑁆𑀢𑁂𑀲𑀼 𑀤𑀸𑀭𑁂𑀲𑀼 𑀘 𑀬𑀸 𑀅𑀧𑁂𑀓𑁆𑀔𑀸, 𑀇𑀤𑀫𑀲𑁆𑀲 𑀘𑁂𑀢𑀲𑀺𑀓𑀩𑀦𑁆𑀥𑀦𑀁𑁇 𑀢𑀁 𑀦 𑀲𑀓𑁆𑀓𑀸 𑀇𑀲𑁆𑀲𑀭𑀺𑀬𑁂𑀦 𑀯𑀸 𑀥𑀦𑁂𑀦 𑀯𑀸 𑀅𑀜𑁆𑀜𑁂𑀦 𑀯𑀸 𑀬𑀸𑀘𑀦𑀸𑀬 𑀯𑀸 𑀧𑀭𑀸𑀬𑀦𑁂𑀦 𑀯𑀸 𑀫𑁄𑀘𑁂𑀢𑀼𑀁𑁇 𑀦 𑀘 𑀢𑀢𑁆𑀣 𑀓𑁄𑀘𑀺 𑀅𑀢𑁆𑀣𑀺 𑀧𑀸𑀝𑀺𑀪𑁄𑀕𑁄𑁇 𑀇𑀫𑀺𑀦𑀸 𑀩𑀦𑁆𑀥𑀦𑀢𑁄 𑀫𑁄𑀘𑀬𑀺𑀢𑁆𑀣𑀸𑀢𑀺 𑀤𑁂𑀯𑁄 𑀯𑀸 𑀫𑀦𑀼𑀲𑁆𑀲𑁄 𑀯𑀸 𑀢𑀤𑀺𑀤𑀁 𑀩𑀦𑁆𑀥𑀦𑀁 𑀭𑀸𑀕𑀸𑀦𑀼𑀲𑀬𑁂𑀦 𑀘 𑀙𑀲𑀼 𑀩𑀸𑀳𑀺𑀭𑁂𑀲𑀼 𑀘 𑀆𑀬𑀢𑀦𑁂𑀲𑀼 𑀩𑀦𑁆𑀥𑀢𑀺𑁇 𑀭𑀽𑀧𑁂𑀲𑀼 𑀭𑀽𑀧𑀢𑀡𑁆𑀳𑀸 𑀩𑀦𑁆𑀥𑀢𑀺, 𑀬𑀸𑀯 𑀥𑀫𑁆𑀫𑁂𑀲𑀼 𑀥𑀫𑁆𑀫𑀢𑀡𑁆𑀳𑀸𑁇 𑀬𑁄 𑀇𑀥 𑀮𑁄𑀓𑁂 𑀩𑀦𑁆𑀥𑁄 𑀧𑀭𑀮𑁄𑀓𑀲𑁆𑀫𑀺𑀁 𑀩𑀦𑁆𑀥𑁄 𑀦𑀻𑀬𑀢𑀺𑁇 𑀲𑁄 𑀩𑀦𑁆𑀥𑁄 𑀚𑀸𑀬𑀢𑀺, 𑀩𑀦𑁆𑀥𑁄 𑀫𑀻𑀬𑀢𑀺𑁇 𑀩𑀦𑁆𑀥𑁄 𑀅𑀲𑁆𑀫𑀸 𑀮𑁄𑀓𑀸 𑀧𑀭𑀁 𑀮𑁄𑀓𑀁 𑀕𑀘𑁆𑀙𑀢𑀺𑁇 𑀦 𑀲𑀓𑁆𑀓𑀸 𑀫𑁄𑀘𑁂𑀢𑀼𑀁 𑀅𑀜𑁆𑀜𑀢𑁆𑀭 𑀅𑀭𑀺𑀬𑀫𑀕𑁆𑀕𑁂𑀦 𑀇𑀫𑀜𑁆𑀘 𑀩𑀦𑁆𑀥𑀦𑀁𑁇 𑀫𑀭𑀡𑀪𑀸𑀯𑀜𑁆𑀘 𑀉𑀧𑀧𑀢𑁆𑀢𑀺𑀪𑀸𑀯𑀜𑁆𑀘 𑀪𑀬𑀢𑁄 𑀯𑀺𑀤𑀺𑀢𑁆𑀯𑀸 𑀙𑀦𑁆𑀤𑀭𑀸𑀕𑀁 𑀧𑀚𑀳𑀢𑀺𑁇 𑀲𑁄 𑀇𑀫𑀁 𑀙𑀦𑁆𑀤𑀭𑀸𑀕𑀁 𑀧𑀚𑀳𑀺𑀢𑁆𑀯𑀸 𑀅𑀢𑀺𑀓𑁆𑀓𑀫𑀢𑀺𑁇 𑀅𑀬𑀜𑁆𑀘 𑀮𑁄𑀓𑁄 𑀇𑀢𑁄 𑀧𑀭𑀁 𑀤𑀼𑀢𑀺𑀬𑁄𑁇

812\. 𑀢𑀢𑁆𑀣 𑀬𑀁 𑀩𑀦𑁆𑀥𑀦𑀸𑀲𑀗𑁆𑀔𑀸𑀭𑀸𑀦𑀁 𑀧𑀳𑀸𑀦𑀁 𑀇𑀤𑀁 𑀯𑀼𑀘𑁆𑀘𑀢𑀺 𑀉𑀪𑀬𑁂𑀲𑀼 𑀞𑀸𑀦𑁂𑀲𑀼 𑀯𑀻𑀭𑀺𑀬𑀁, 𑀕𑀦𑁆𑀥𑀧𑀭𑀺𑀯𑀸𑀢𑁄 𑀲𑀼𑀫𑀼𑀦𑀺 𑀦𑁄𑀧𑀮𑀺𑀫𑁆𑀧𑀢𑀺𑁇 𑀢𑀣𑁂𑀯 𑀧𑀭𑀺𑀕𑁆𑀕𑀳𑁂𑀲𑀼 𑀧𑀼𑀢𑁆𑀢𑁂𑀲𑀼 𑀤𑀸𑀭𑁂𑀲𑀼 𑀘 𑀅𑀯𑀽𑀍𑀳𑁄 𑀲𑀮𑁆𑀮𑁄𑀢𑀺 𑀢𑀲𑁆𑀲𑁂𑀯 𑀢𑀡𑁆𑀳𑀸𑀬 𑀧𑀳𑀸𑀦𑀁 𑀤𑀲𑁆𑀲𑁂𑀢𑀺𑁇 𑀅𑀬𑀁 𑀢𑀡𑁆𑀳𑀸𑀫𑀽𑀮𑀲𑁆𑀲 𑀧𑀳𑀸𑀦𑀸 𑀯𑀭𑁂 𑀅𑀧𑁆𑀧𑀫𑀢𑁆𑀢𑁄𑀢𑀺 𑀓𑀸𑀫𑁄 𑀧𑀫𑀸𑀤𑀯𑀢𑁆𑀢𑀢𑀺 𑀧𑀳𑀸𑀦𑀸𑀬 𑀦𑁂𑀓𑁆𑀔𑀫𑁆𑀫𑀸𑀪𑀺𑀭𑀢𑁄 𑀅𑀧𑁆𑀧𑀫𑀸𑀤𑀯𑀺𑀳𑀸𑀭𑀻 𑀪𑀯𑀢𑀺𑁇 𑀢𑀲𑁆𑀲 𑀆𑀲𑀬𑀁 𑀧𑀳𑀸𑀦𑀸𑀬 𑀦𑁂𑀯 𑀇𑀫𑀁 𑀮𑁄𑀓𑀁 𑀆𑀲𑀻𑀲𑀢𑀺 𑀦 𑀧𑀭𑀮𑁄𑀓𑀁𑁇 𑀦 𑀇𑀥𑀮𑁄𑀓𑀁 𑀦𑀺𑀲𑁆𑀲𑀺𑀢𑀁, 𑀧𑀺𑀬𑀭𑀽𑀧𑀁 𑀲𑀸𑀢𑀭𑀽𑀧𑀁 𑀆𑀓𑀗𑁆𑀔𑀢𑀺𑁇 𑀦𑀸𑀧𑀺 𑀧𑀭𑀮𑁄𑀓𑀁 𑀦𑀺𑀲𑁆𑀲𑀺𑀢𑀁 𑀧𑀺𑀬𑀭𑀽𑀧𑀁 𑀲𑀸𑀢𑀭𑀽𑀧𑀁 𑀆𑀓𑀗𑁆𑀔𑀢𑀺, 𑀢𑁂𑀦 𑀯𑀼𑀘𑁆𑀘𑀢𑁂 “𑀦𑀸𑀲𑀻𑀲𑀢𑁂 𑀮𑁄𑀓𑀫𑀺𑀫𑀁 𑀧𑀭𑀁 𑀮𑁄𑀓𑀜𑁆𑀘𑀸”𑀢𑀺𑁇 𑀬𑀁 𑀢𑀲𑁆𑀲 𑀧𑀳𑀸𑀦𑀁 𑀢𑀁 𑀙𑁂𑀤𑀦𑀁 𑀅𑀝𑁆𑀞𑀓𑀯𑀕𑁆𑀕𑀺𑀬𑁂𑀲𑀼 𑀫𑀼𑀦𑀺 𑀦𑀺𑀤𑁆𑀤𑀺𑀝𑁆𑀞𑁄𑁇 𑀲𑁄 𑀇𑀥 𑀯𑀺𑀭𑁄𑀥𑁄 𑀅𑀝𑁆𑀞𑀓𑀯𑀕𑁆𑀕𑀺𑀬𑁂𑀲𑀼 𑀦𑀸𑀲𑀻𑀲𑀦𑀁 𑀇𑀥 𑀅𑀦𑀸𑀣𑀸𑁇 𑀢𑀣𑀸𑀬𑀁 𑀢𑀡𑁆𑀳𑀸𑀬 𑀢𑀲𑁆𑀲 𑀧𑀭𑀺𑀕𑁆𑀕𑀳𑀲𑁆𑀲 𑀯𑀢𑁆𑀣𑀼𑀓𑀸𑀫𑀲𑁆𑀲 𑀏𑀓𑀕𑀸𑀣𑀸𑀬 𑀏𑀢𑁂 𑀲𑀩𑁆𑀩𑁂 𑀓𑀸𑀫𑀸 𑀤𑀲𑁆𑀲𑀺𑀢𑀸𑁇 𑀢𑁂𑀦 𑀪𑀕𑀯𑀸 𑀤𑁂𑀲𑁂𑀢𑀺 “𑀏𑀢𑀫𑁆𑀧𑀺 𑀙𑁂𑀢𑁆𑀯𑀸𑀦 𑀧𑀭𑀺𑀩𑁆𑀩𑀚𑀦𑁆𑀢𑀺 𑀅𑀦𑀧𑁂𑀓𑁆𑀔𑀺𑀦𑁄 𑀲𑀩𑁆𑀩𑀓𑀸𑀫𑁂 𑀧𑀳𑀸𑀬𑀸”𑀢𑀺𑁇 𑀇𑀫𑀺𑀲𑁆𑀲𑀸 𑀕𑀸𑀣𑀸𑀬 𑀤𑁆𑀯𑀺𑀥𑀸 𑀦𑀺𑀤𑁆𑀤𑁂𑀲𑁄 𑀲𑀁𑀲𑀦𑁆𑀤𑀦𑀦𑀺𑀤𑁆𑀤𑁂𑀲𑁄 𑀘 𑀲𑀫𑀬𑀦𑀺𑀤𑁆𑀤𑁂𑀲𑁄 𑀘, 𑀬𑀣𑀸 𑀅𑀬𑀁 𑀕𑀸𑀣𑀸 𑀲𑀁𑀓𑀺𑀮𑁂𑀲𑀪𑀸𑀕𑀺𑀬𑀜𑁆𑀘 𑀦𑀺𑀩𑁆𑀩𑁂𑀥𑀪𑀸𑀕𑀺𑀬𑀜𑁆𑀘, 𑀏𑀯𑀁 𑀢𑀸𑀬 𑀕𑀸𑀣𑀸𑀬 𑀲𑀁𑀓𑀺𑀮𑁂𑀲𑀪𑀸𑀕𑀺𑀬𑀜𑁆𑀘 𑀦𑀺𑀩𑁆𑀩𑁂𑀥𑀪𑀸𑀕𑀺𑀬𑀜𑁆𑀘 𑀯𑀺𑀲𑀚𑁆𑀚𑀦𑀸𑁇 𑀏𑀯𑀁 𑀕𑀸𑀣𑀸 𑀲𑀩𑁆𑀩𑀕𑀸𑀣𑀸𑀲𑀼 𑀩𑁆𑀬𑀸𑀓𑀭𑀡𑁂𑀲𑀼 𑀯𑀸 𑀦𑀺𑀤𑁆𑀤𑀺𑀝𑁆𑀞𑀁 𑀲𑀼𑀢𑁆𑀢𑀁𑁇

(106.)

813\. 𑀢𑀢𑁆𑀣 𑀓𑀢𑀫𑀸 𑀤𑁂𑀲𑀦𑀸? 𑀇𑀫𑀁 𑀲𑀼𑀢𑁆𑀢𑀁 𑀓𑁂𑀦𑀸𑀥𑀺𑀧𑁆𑀧𑀸𑀬𑁂𑀦 𑀤𑁂𑀲𑀺𑀢𑀁𑁇 𑀬𑁂 𑀭𑀸𑀕𑀘𑀭𑀺𑀢𑀸 𑀲𑀢𑁆𑀢𑀸, 𑀢𑁂 𑀓𑀸𑀫𑁂 𑀧𑀚𑀳𑀺𑀲𑁆𑀲𑀦𑁆𑀢𑀻𑀢𑀺 𑀅𑀬𑀁 𑀢𑀢𑁆𑀣 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄𑁇 (𑁧)

814\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄? 𑀬𑀲𑁆𑀲 𑀤𑀲𑀯𑀢𑁆𑀣𑀼𑀓𑀸 𑀓𑀺𑀮𑁂𑀲𑀸 𑀉𑀢𑁆𑀢𑀺𑀡𑁆𑀡𑀸 𑀯𑀦𑁆𑀢𑀸 𑀯𑀺𑀤𑀺𑀢𑀸𑁇 𑀓𑀢𑀫𑁂 𑀤𑀲𑀯𑀺𑀥𑀸𑀢𑀺, 𑀓𑀺𑀮𑁂𑀲𑀓𑀸𑀫𑀸 𑀘 𑀑𑀭𑀫𑁆𑀪𑀸𑀕𑀺𑀬𑁅𑀤𑁆𑀥𑀫𑁆𑀪𑀸𑀕𑀺𑀬𑀸 𑀘 𑀲𑀁𑀬𑁄𑀚𑀦𑀸 𑀤𑀲𑀯𑀢𑁆𑀣𑀼𑀓𑀸𑀦𑀺 𑀆𑀬𑀢𑀦𑀸𑀦𑀺, 𑀅𑀬𑀁 𑀯𑀺𑀘𑀬𑁄𑁇 (𑁨)

815\. 𑀢𑀢𑁆𑀣 𑀓𑀢𑀫𑀸 𑀬𑀼𑀢𑁆𑀢𑀺? 𑀬𑁂 𑀲𑀸𑀭𑀢𑁆𑀢𑀸 𑀢𑁂 𑀕𑀸𑀍𑀳𑀩𑀦𑁆𑀥𑀦𑁂𑀦 𑀩𑀦𑁆𑀥𑀦𑁆𑀢𑀺 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺𑁇 (𑁩)

816\. 𑀢𑀢𑁆𑀣 𑀓𑀢𑀫𑁄 𑀧𑀤𑀝𑁆𑀞𑀸𑀦𑁄? 𑀲𑀸𑀭𑀢𑁆𑀢𑁄 𑀫𑀡𑀺𑀓𑀼𑀡𑁆𑀟𑀮𑁂𑀲𑀼 𑀫𑀫𑀗𑁆𑀓𑀸𑀭𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀅𑀧𑁂𑀓𑁆𑀔𑀸𑀢𑀺 𑀅𑀢𑀻𑀢𑀯𑀢𑁆𑀣𑀼𑀲𑁆𑀲 𑀲𑀭𑀸𑀕𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀏𑀢𑀫𑁆𑀧𑀺 𑀙𑁂𑀢𑁆𑀯𑀸𑀢𑀺 𑀪𑀸𑀯𑀦𑀸𑀬 𑀧𑀤𑀝𑁆𑀞𑀸𑀦𑀁𑁇 (𑁪)

817\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄? 𑀲𑀸𑀭𑀢𑁆𑀢𑀘𑀺𑀢𑁆𑀢𑁄 𑀫𑀡𑀺𑀓𑀼𑀡𑁆𑀟𑀮𑁂𑀲𑀼 𑀬𑁄 𑀅𑀳𑀗𑁆𑀓𑀸𑀭𑁂 𑀯𑀺𑀲𑀢𑁆𑀢𑁄 𑀫𑀫𑀗𑁆𑀓𑀸𑀭𑁂 𑀯𑀺𑀲𑀢𑁆𑀢𑁄, 𑀬𑁄 𑀧𑀼𑀢𑁆𑀢𑀤𑀸𑀭𑁂 𑀲𑀸𑀭𑀢𑁆𑀢𑁄𑁇 𑀔𑁂𑀢𑁆𑀢𑀯𑀢𑁆𑀣𑀼𑀲𑁆𑀫𑀺𑀁 𑀲𑀸𑀭𑀢𑁆𑀢𑁄𑁇 𑀅𑀬𑀁 𑀮𑀓𑁆𑀔𑀡𑁄 𑀳𑀸𑀭𑁄𑁇 (𑁫)

818\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄 𑀳𑀸𑀭𑁄? 𑀇𑀥 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄𑁇 𑀬𑁂 𑀦𑀺𑀩𑁆𑀩𑀸𑀦𑁂𑀦 𑀙𑀦𑁆𑀤𑀺𑀓𑀸 𑀪𑀯𑀺𑀲𑁆𑀲𑀦𑁆𑀢𑀺, 𑀢𑁂 𑀧𑀼𑀢𑁆𑀢𑀤𑀸𑀭𑁂 𑀢𑀡𑁆𑀳𑀁 𑀧𑀚𑀳𑀺𑀲𑁆𑀲𑀦𑁆𑀢𑀺𑁇 𑀅𑀬𑀁 𑀢𑀢𑁆𑀣 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄𑁇 𑀇𑀫𑀸𑀦𑀺 𑀘𑀢𑁆𑀢𑀸𑀭𑀺 𑀲𑀘𑁆𑀘𑀸𑀦𑀺𑁇 (𑁬)

819\. 𑀢𑀢𑁆𑀣 𑀓𑀢𑀫𑁄 𑀆𑀯𑀝𑁆𑀝𑁄? 𑀬𑀸 𑀧𑀼𑀢𑁆𑀢𑀤𑀸𑀭𑁂 𑀢𑀡𑁆𑀳𑀸, 𑀅𑀬𑀁 𑀲𑀫𑀼𑀤𑀬𑁄𑁇 𑀬𑁂 𑀉𑀧𑀸𑀤𑀺𑀦𑁆𑀦𑀓𑁆𑀔𑀦𑁆𑀥𑀸, 𑀢𑁂 𑀬𑁂 𑀘 𑀩𑀸𑀳𑀺𑀭𑁂𑀲𑀼 𑀭𑀽𑀧𑁂𑀲𑀼 𑀭𑀽𑀧𑀧𑀭𑀺𑀕𑁆𑀕𑀳𑁄, 𑀇𑀤𑀁 𑀤𑀼𑀓𑁆𑀔𑀁, 𑀬𑀁 𑀢𑀢𑁆𑀣 𑀙𑁂𑀤𑀦𑀻𑀬𑀁, 𑀅𑀬𑀁 𑀦𑀺𑀭𑁄𑀥𑁄𑁇 𑀬𑁂𑀦 𑀪𑀺𑀚𑁆𑀚𑀢𑀺, 𑀅𑀬𑀁 𑀫𑀕𑁆𑀕𑁄𑁇 (𑁭)

820\. 𑀯𑀺𑀪𑀢𑁆𑀢𑀻𑀢𑀺 𑀦𑀢𑁆𑀣𑀺 𑀯𑀺𑀪𑀢𑁆𑀢𑀺𑀬𑀸 𑀪𑀽𑀫𑀺𑁇 (𑁮)

821\. 𑀧𑀭𑀺𑀯𑀢𑁆𑀢𑀦𑁄𑀢𑀺 𑀧𑀝𑀺𑀧𑀓𑁆𑀔𑁄 𑀦𑀺𑀤𑁆𑀤𑀺𑀝𑁆𑀞𑁄𑁇 (𑁯)

822\. 𑀢𑀢𑁆𑀣 𑀓𑀢𑀫𑁄 𑀯𑁂𑀯𑀘𑀦𑁄? 𑀦𑀺𑀤𑁆𑀤𑀺𑀝𑁆𑀞𑁄 𑀯𑁂𑀯𑀘𑀦𑁄𑁇 (𑁧𑁦)

823\. 𑀢𑀢𑁆𑀣 𑀓𑀢𑀫𑁄 𑀑𑀢𑀭𑀡𑁄? 𑀅𑀢𑁆𑀣𑀺 𑀢𑀡𑁆𑀳𑀸 𑀏𑀓𑁄 𑀲𑀢𑁆𑀢𑁄 𑀑𑀢𑀺𑀡𑁆𑀡𑁄 𑀢𑀧𑁆𑀧𑀘𑁆𑀘𑀬𑀸 𑀯𑀺𑀜𑁆𑀜𑀸𑀡𑀁 𑀬𑀸𑀯 𑀚𑀭𑀸𑀫𑀭𑀡𑀁𑁇 𑀬𑀸 𑀢𑀢𑁆𑀣 𑀯𑁂𑀤𑀦𑀸, 𑀅𑀬𑀁 𑀅𑀯𑀺𑀚𑁆𑀚𑀸 𑀯𑀺𑀚𑁆𑀚𑀼𑀧𑁆𑀧𑀸𑀤𑀸 𑀅𑀯𑀺𑀚𑁆𑀚𑀸𑀦𑀺𑀭𑁄𑀥𑁄 𑀬𑀸𑀯 𑀚𑀭𑀸𑀫𑀭𑀡𑀦𑀺𑀭𑁄𑀥𑁄𑁇 (𑁧𑁨)

824\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄? 𑀲𑀼𑀤𑁆𑀥𑁄 𑀕𑀸𑀣𑀸𑀬 𑀆𑀭𑀫𑁆𑀪𑁄𑁇 (𑁧𑁩)

825\. 𑀢𑀢𑁆𑀣 𑀓𑀢𑀫𑁄 𑀅𑀥𑀺𑀝𑁆𑀞𑀸𑀦𑁄? 𑀦 𑀢𑀁 𑀤𑀍𑀳𑀁 𑀩𑀦𑁆𑀥𑀦𑀫𑀸𑀳𑀼 𑀥𑀻𑀭𑀸𑀢𑀺 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸, 𑀦 𑀯𑁂𑀫𑀢𑁆𑀢𑀢𑀸𑀬𑁇 𑀘𑀢𑁆𑀢𑀸𑀭𑁄 𑀭𑀸𑀕𑀸 𑀓𑀸𑀫𑀭𑀸𑀕𑁄 𑀭𑀽𑀧𑀭𑀸𑀕𑁄 𑀪𑀯𑀭𑀸𑀕𑁄 𑀤𑀺𑀝𑁆𑀞𑀺𑀭𑀸𑀕𑁄 𑀘𑀸𑀢𑀺 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸𑁇 (𑁧𑁪)

826\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀓𑁆𑀔𑀸𑀭𑁄? 𑀬𑁂𑀲𑀁 𑀭𑀸𑀕𑁄 𑀫𑀡𑀺𑀓𑀼𑀡𑁆𑀟𑀮𑁂𑀲𑀼 𑀢𑀲𑁆𑀲 𑀲𑀼𑀪𑀲𑀜𑁆𑀜𑀸 𑀳𑁂𑀢𑀼, 𑀅𑀦𑀼𑀩𑁆𑀬𑀜𑁆𑀚𑀦𑀲𑁄 𑀘 𑀦𑀺𑀫𑀺𑀢𑁆𑀢𑀕𑁆𑀕𑀸𑀳𑀺𑀢𑀸 𑀧𑀘𑁆𑀘𑀬𑁄𑁇 𑀬𑀸𑀬 𑀢𑁂 𑀙𑀺𑀦𑁆𑀦𑀸𑀦𑀺 𑀢𑀲𑁆𑀲 𑀅𑀲𑀼𑀪𑀲𑀜𑁆𑀜𑀸 𑀳𑁂𑀢𑀼, 𑀦𑀺𑀫𑀺𑀢𑁆𑀢𑀕𑁆𑀕𑀳𑀡𑀅𑀦𑀼𑀩𑁆𑀬𑀜𑁆𑀚𑀦𑀕𑁆𑀕𑀳𑀡𑀯𑀺𑀦𑁄𑀤𑀦𑀁 𑀧𑀘𑁆𑀘𑀬𑁄𑁇 (𑁧𑁫)

827\. 𑀢𑀢𑁆𑀣 𑀓𑀢𑀫𑁄 𑀲𑀫𑀸𑀭𑁄𑀧𑀦𑁄? 𑀲𑀸𑀭𑀢𑁆𑀢𑁄 𑀫𑀡𑀺𑀓𑀼𑀡𑁆𑀟𑀮𑁂𑀲𑀼 𑀲𑀫𑁆𑀫𑀽𑀍𑀳𑀯𑀺𑀥𑁄 𑀤𑀼𑀝𑁆𑀞𑀸𑀢𑀺𑀧𑀺 𑀏𑀢𑀫𑁆𑀧𑀺 𑀙𑁂𑀢𑁆𑀯𑀸𑀦 𑀧𑀭𑀺𑀩𑁆𑀩𑀚𑀦𑁆𑀢𑀻𑀢𑀺 𑀢𑀁 𑀧𑀭𑀺𑀜𑁆𑀜𑀸𑀢𑀢𑁆𑀣𑀁 𑀧𑀭𑀺𑀯𑀚𑁆𑀚𑀺𑀢𑀢𑁆𑀣𑀁 𑀧𑀚𑀳𑀺𑀢𑀸, 𑀅𑀬𑀁 𑀲𑀫𑀸𑀭𑁄𑀧𑀦𑁄𑁇 (𑁧𑁬)

(107.)

828\. 𑀬𑀁 𑀘𑁂𑀢𑀲𑀺𑀓𑀁 𑀬𑀁 𑀧𑀓𑀧𑁆𑀧𑀺𑀢𑀁 𑀯𑀺𑀢𑁆𑀣𑀸𑀭𑁂𑀦 𑀧𑀘𑁆𑀘𑀬𑁄, 𑀬𑀁 𑀯𑀸 𑀘𑁂𑀢𑀲𑀺𑀓𑀁 𑀓𑀸𑀬𑀺𑀓𑀁 𑀘𑁂𑀢𑀲𑀺𑀓𑀁 𑀓𑀫𑁆𑀫𑀁𑁇 𑀓𑀺𑀁𑀓𑀸𑀭𑀡𑀸? 𑀘𑁂𑀢𑀲𑀺𑀓𑀸 𑀳𑀺 𑀘𑁂𑀢𑀦𑀸 𑀫𑀦𑁄𑀓𑀫𑁆𑀫𑀸𑀢𑀺 𑀯𑀼𑀘𑁆𑀘𑀢𑁂, 𑀲𑀸 𑀘𑁂𑀢𑀦𑀸𑀓𑀫𑁆𑀫𑀁, 𑀬𑀁 𑀘𑁂𑀢𑀲𑀺𑀓𑀁 𑀇𑀫𑀁 𑀓𑀸𑀬𑀺𑀓𑀜𑁆𑀘 𑀯𑀸𑀘𑀲𑀺𑀓𑀜𑁆𑀘 𑀇𑀫𑀸𑀦𑀺 𑀢𑀻𑀡𑀺 𑀓𑀫𑁆𑀫𑀸𑀦𑀺 𑀦𑀺𑀤𑁆𑀤𑀺𑀝𑁆𑀞𑀸𑀦𑀺𑁇 𑀓𑀸𑀬𑀓𑀫𑁆𑀫𑀁 𑀯𑀘𑀻𑀓𑀫𑁆𑀫𑀜𑁆𑀘 𑀢𑀸𑀦𑀺 𑀓𑀼𑀲𑀮𑀸𑀦𑀺 𑀧𑀺𑀬𑀁 𑀓𑀸𑀬𑁂𑀦 𑀘 𑀯𑀸𑀘𑀸𑀬 𑀘 𑀆𑀭𑀪𑀢𑀺 𑀧𑀭𑀸𑀫𑀲𑀢𑀺, 𑀅𑀬𑀁 𑀯𑀼𑀘𑁆𑀘𑀢𑀺 𑀲𑀻𑀮𑀩𑁆𑀩𑀢𑀧𑀭𑀸𑀫𑀸𑀲𑁄𑁇 𑀲𑀗𑁆𑀓𑀧𑁆𑀧𑀦𑀸 𑀢𑁂 𑀢𑀺𑀯𑀺𑀥𑀸 𑀲𑀗𑁆𑀔𑀸𑀭𑀸 𑀧𑀼𑀜𑁆𑀜𑀫𑀬𑀸 𑀅𑀧𑀼𑀜𑁆𑀜𑀫𑀬𑀸 𑀆𑀦𑁂𑀜𑁆𑀚𑀫𑀬𑀸, 𑀢𑀧𑁆𑀧𑀘𑁆𑀘𑀬𑀸 𑀯𑀺𑀜𑁆𑀜𑀸𑀡𑀁 𑀢𑁂 𑀆𑀭𑀫𑁆𑀫𑀡𑀫𑁂𑀢𑀁 𑀳𑁄𑀢𑀺 𑀯𑀺𑀜𑁆𑀜𑀸𑀡𑀲𑁆𑀲 𑀞𑀺𑀢𑀺𑀬𑀸𑁇 𑀬𑀸 𑀲𑀼𑀪𑀲𑀜𑁆𑀜𑀸 𑀲𑀼𑀔𑀲𑀜𑁆𑀜𑀸 𑀅𑀢𑁆𑀢𑀲𑀜𑁆𑀜𑀸 𑀘𑁇 𑀇𑀤𑀁 𑀘𑁂𑀢𑀲𑀺𑀓𑀁𑁇 𑀬𑀁 𑀭𑀽𑀧𑀽𑀧𑀕𑀁 𑀯𑀺𑀜𑁆𑀜𑀸𑀡𑀁 𑀢𑀺𑀝𑁆𑀞𑀢𑀺 𑀭𑀽𑀧𑀸𑀭𑀫𑁆𑀫𑀡𑀁 𑀭𑀽𑀧𑀧𑀢𑀺𑀝𑁆𑀞𑀺𑀢𑀁 𑀦𑀦𑁆𑀤𑀽𑀧𑀲𑁂𑀘𑀦𑀁 𑀯𑀼𑀤𑁆𑀥𑀺𑀁 𑀯𑀺𑀭𑀽𑀍𑀳𑀺𑀁 𑀯𑁂𑀧𑀼𑀮𑁆𑀮𑀢𑀁 𑀕𑀘𑁆𑀙𑀢𑀺, 𑀅𑀬𑀁 𑀲𑀗𑁆𑀓𑀧𑁆𑀧𑀦𑀸, 𑀇𑀢𑀺 𑀬𑀁 𑀯𑀺𑀜𑁆𑀜𑀸𑀡𑀝𑁆𑀞𑀺𑀢𑀻𑀲𑀼 𑀞𑀺𑀢𑀁 𑀧𑀞𑀫𑀸𑀪𑀺𑀦𑀺𑀩𑁆𑀩𑀢𑁆𑀢𑀺𑀆𑀭𑀫𑁆𑀫𑀡𑀯𑀲𑁂𑀦 𑀉𑀧𑀸𑀤𑀸𑀦𑀁, 𑀇𑀤𑀁 𑀯𑀼𑀘𑁆𑀘𑀢𑀺 𑀘𑁂𑀢𑀲𑀺𑀓𑀦𑁆𑀢𑀺𑁇

829\. 𑀢𑀢𑁆𑀣 𑀞𑀺𑀢𑀲𑁆𑀲 𑀅𑀭𑀽𑀧𑀲𑁆𑀲 𑀬𑀸 𑀦𑀺𑀓𑀦𑁆𑀢𑀺 𑀅𑀚𑁆𑀛𑁄𑀲𑀸𑀦𑀁, 𑀇𑀤𑀫𑁆𑀧𑀺 𑀲𑀓𑀫𑁆𑀧𑀺𑀢𑀁 𑀫𑀦𑀸𑀧𑀺𑀓𑁂𑀲𑀼 𑀭𑀽𑀧𑁂𑀲𑀼 𑀧𑀺𑀬𑀭𑀽𑀧𑀲𑀸𑀢𑀭𑀽𑀧𑁂𑀲𑀼 𑀆𑀪𑁄𑀕𑁄, 𑀇𑀤𑀁 𑀘𑁂𑀢𑀲𑀺𑀓𑀁𑁇 𑀬𑀁 𑀘𑁂𑀢𑁂𑀢𑀺 𑀲𑀢𑁆𑀢𑁂𑀲𑀼 𑀫𑀦𑀸𑀧𑀺𑀓𑁂𑀲𑀼 𑀅𑀪𑀺𑀚𑁆𑀛𑀸𑀓𑀸𑀬𑀕𑀦𑁆𑀣𑁄 𑀧𑀝𑀺𑀖𑀸𑀦𑀼𑀲𑀬𑁂𑀲𑀼 𑀩𑁆𑀬𑀸𑀧𑀸𑀤𑀓𑀸𑀬𑀕𑀦𑁆𑀣𑁄 𑀲𑀩𑁆𑀩𑁂 𑀘𑀢𑁆𑀢𑀸𑀭𑁄 𑀕𑀦𑁆𑀣𑀸, 𑀅𑀬𑀁 𑀧𑀜𑁆𑀘𑀲𑀼 𑀓𑀸𑀫𑀕𑀼𑀡𑁂𑀲𑀼 𑀧𑀞𑀫𑀸𑀪𑀺𑀦𑀺𑀧𑀸𑀢𑁄 𑀘𑀺𑀢𑁆𑀢𑀲𑁆𑀲 𑀬𑀸 𑀘𑁂𑀢𑀦𑀸 𑀬𑀲𑁆𑀲 𑀢𑀢𑁆𑀣 𑀅𑀲𑁆𑀲𑀸𑀤𑀸𑀦𑀼𑀧𑀲𑁆𑀲𑀺𑀲𑁆𑀲 𑀅𑀦𑁂𑀓𑀸 𑀧𑀸𑀧𑀓𑀸 𑀅𑀓𑀼𑀲𑀮𑀸 𑀥𑀫𑁆𑀫𑀸 𑀘𑀺𑀢𑁆𑀢𑀁 𑀅𑀭𑀽𑀧𑀯𑀢𑀺𑀬𑁄 𑀳𑁄𑀦𑁆𑀢𑀺𑁇 𑀧𑀼𑀕𑁆𑀕𑀮𑁄 𑀭𑀸𑀕𑀸𑀦𑀼𑀩𑀦𑁆𑀥𑀺𑀪𑀽𑀢𑁄 𑀢𑁂𑀳𑀺 𑀓𑀺𑀮𑁂𑀲𑀓𑀸𑀫𑁂𑀳𑀺 𑀬𑀣𑀸 𑀓𑀸𑀫𑀓𑀭𑀡𑀻𑀬𑁄, 𑀅𑀬𑀁 𑀯𑀼𑀘𑁆𑀘𑀢𑁂 𑀓𑀸𑀫𑁂𑀲𑀼 𑀧𑀓𑀧𑁆𑀧𑀦𑀸𑁇 𑀏𑀯𑀁 𑀲𑀩𑁆𑀩𑁂 𑀘𑀢𑁆𑀢𑀸𑀭𑁄 𑀑𑀖𑀸𑁇 𑀬𑀁 𑀢𑁂𑀳𑀺 𑀓𑀸𑀫𑁂𑀳𑀺 𑀲𑀁𑀬𑀼𑀢𑁆𑀢𑁄 𑀯𑀺𑀳𑀭𑀢𑀺 𑀪𑀸𑀯𑀺𑀢𑁄 𑀅𑀚𑁆𑀛𑁄𑀲𑀦𑁆𑀦𑁄, 𑀅𑀬𑀁 𑀘𑁂𑀢𑀦𑀸𑁇 𑀬𑀲𑁆𑀲 𑀢𑀣𑀸𑀬𑀁 𑀅𑀯𑀻𑀢𑀭𑀸𑀕𑀲𑁆𑀲 𑀅𑀥𑀺𑀕𑀢𑀧𑁂𑀫𑀲𑁆𑀲 𑀢𑀲𑁆𑀲 𑀯𑀺𑀧𑀭𑀺𑀡𑀸𑀫𑀜𑁆𑀜𑀣𑀸𑀪𑀸𑀯𑀸 𑀉𑀧𑁆𑀧𑀚𑁆𑀚𑀦𑁆𑀢𑀺 𑀲𑁄𑀓𑀧𑀭𑀺𑀤𑁂𑀯𑀤𑀼𑀓𑁆𑀔𑀤𑁄𑀫𑀦𑀲𑁆𑀲𑀼𑀧𑀸𑀬𑀸𑀲𑀸 𑀤𑀼𑀓𑁆𑀔𑀸𑀦𑀼𑀧𑀭𑀺𑀯𑀢𑁆𑀢𑀺𑀢𑀁 𑀯𑀺𑀜𑁆𑀜𑀸𑀡𑀁 𑀳𑁄𑀢𑀺 𑀲𑀭𑀺𑀢𑀲𑁆𑀲 𑀯𑀬𑀥𑀫𑁆𑀫𑀲𑀫𑀼𑀧𑁆𑀧𑀸𑀤𑁄 𑀘𑀺𑀢𑁆𑀢𑀁 𑀧𑀭𑀺𑀬𑀸𑀤𑀺𑀬𑀢𑀺, 𑀇𑀤𑀁 𑀯𑀼𑀘𑁆𑀘𑀢𑀺 𑀧𑀓𑀧𑁆𑀧𑀺𑀢𑀦𑁆𑀢𑀺𑁇

830\. 𑀏𑀓𑀫𑁂𑀓𑀲𑁆𑀲 𑀘𑁂𑀢𑁂𑀢𑀺 𑀘 𑀧𑀓𑀧𑁆𑀧𑁂𑀢𑀺 𑀘 𑀯𑀺𑀜𑁆𑀜𑀸𑀡𑀲𑁆𑀲 𑀞𑀺𑀢𑀺 𑀬𑀸 𑀳𑁄𑀢𑀺, 𑀲𑀸 𑀘 𑀞𑀺𑀢𑀺 𑀤𑁆𑀯𑀺𑀥𑀸 𑀆𑀭𑀫𑁆𑀫𑀡𑀝𑁆𑀞𑀺𑀢𑀺 𑀘 𑀆𑀳𑀸𑀭𑀝𑁆𑀞𑀺𑀢𑀺 𑀘𑁇 𑀢𑀢𑁆𑀣 𑀬𑀸 𑀆𑀭𑀫𑁆𑀫𑀡𑀝𑁆𑀞𑀺𑀢𑀺, 𑀅𑀬𑀁 𑀦𑀸𑀫𑀭𑀽𑀧𑀲𑁆𑀲 𑀧𑀘𑁆𑀘𑀬𑁄𑁇 𑀬𑀸 𑀆𑀳𑀸𑀭𑀝𑁆𑀞𑀺𑀢𑀺 𑀬𑀸 𑀧𑀼𑀦𑀩𑁆𑀪𑀯𑀸𑀪𑀺𑀦𑀺𑀩𑁆𑀩𑀢𑁆𑀢𑀺𑀓𑀸 𑀞𑀺𑀢𑀺 𑀬𑀸 𑀘 𑀧𑁄𑀦𑁄𑀪𑀯𑀺𑀓𑀸 𑀞𑀺𑀢𑀺, 𑀅𑀬𑀁 𑀯𑀼𑀘𑁆𑀘𑀢𑀺 𑀆𑀭𑀫𑁆𑀫𑀡𑀁𑁇 𑀢𑀁 𑀳𑁄𑀢𑀺 𑀯𑀺𑀜𑁆𑀜𑀸𑀡𑀲𑁆𑀲 𑀞𑀺𑀢𑀺𑀬𑀸 𑀢𑀲𑁆𑀲 𑀯𑀺𑀜𑁆𑀜𑀸𑀡𑀧𑀘𑁆𑀘𑀬𑀸 𑀦𑀸𑀫𑀭𑀽𑀧𑀁 𑀬𑀸𑀯 𑀚𑀭𑀸𑀫𑀭𑀡𑀜𑁆𑀘 𑀘𑁂𑀢𑁂𑀢𑀺, 𑀅𑀣 𑀘 𑀧𑀼𑀦 𑀧𑀢𑁆𑀣𑀬𑀢𑁂 𑀬𑀢𑁄 𑀦 𑀧𑁄𑀦𑁄𑀪𑀯𑀺𑀓𑀸 𑀅𑀦𑀸𑀕𑀢𑀯𑀢𑁆𑀣𑀼𑀫𑁆𑀳𑀺, 𑀅𑀬𑀁 𑀧𑀝𑀺𑀧𑀓𑁆𑀔𑁄 𑀦𑀺𑀤𑁆𑀤𑀺𑀝𑁆𑀞𑁄𑁇 𑀦 𑀘𑁂𑀢𑁂𑀢𑀺 𑀦 𑀧𑀢𑁆𑀣𑀬𑀢𑀺 𑀅𑀣 𑀘 𑀤𑀽𑀲𑁂𑀢𑀻𑀢𑀺 𑀤𑀼𑀯𑀺𑀥𑁄 𑀦𑀺𑀤𑁆𑀤𑁂𑀲𑁄𑁇 𑀅𑀲𑁆𑀲 𑀧𑀼𑀩𑁆𑀩𑁂 𑀳𑁄𑀢𑀺 𑀢𑀁 𑀘𑁂𑀢𑀲𑀺𑀓𑀁 𑀢𑀁 𑀧𑀓𑀧𑁆𑀧𑀺𑀢𑀁 𑀅𑀲𑀫𑀽𑀳𑀢𑀁 𑀢𑀧𑁆𑀧𑀘𑁆𑀘𑀬𑀸, 𑀅𑀬𑀁 𑀯𑀺𑀜𑁆𑀜𑀸𑀡𑀲𑁆𑀲 𑀞𑀺𑀢𑀺 𑀳𑁄𑀢𑀺𑁇

(108.)

831\. 𑀅𑀣 𑀯𑀸 𑀢𑀲𑁆𑀲 𑀅𑀦𑀼𑀲𑀬𑀸 𑀆𑀯𑀺𑀪𑀯𑀦𑁆𑀢𑀺 𑀢𑀧𑁆𑀧𑀘𑁆𑀘𑀬𑀸 𑀢𑀲𑁆𑀲 𑀧𑀼𑀦𑀩𑁆𑀪𑀯𑁄 𑀦𑀺𑀩𑁆𑀩𑀢𑁆𑀢𑀢𑀺𑁇 𑀅𑀣 𑀯𑀸 𑀦𑀁 𑀲𑀁𑀓𑀺𑀬𑀢𑁂 𑀅𑀧𑁆𑀧𑁂𑀢𑀼 𑀆𑀕𑀸𑀭𑁂 𑀯𑀸, 𑀲𑀼𑀔𑀼𑀫𑀸 𑀯𑀸 𑀲𑀦𑁆𑀢𑀺 𑀯𑀸 𑀦 𑀲𑀁𑀓𑀺𑀬𑀢𑁂 𑀓𑀸𑀫𑁂 𑀢𑀁 𑀏𑀯𑀁 𑀦𑀺𑀘𑁆𑀘𑁂𑀲𑀼𑀧𑀺 𑀆𑀕𑀸𑀭𑁂𑀲𑀼 𑀚𑀸𑀢𑁄 𑀳𑁄𑀢𑀺𑁇 𑀢𑀁 𑀦𑀬𑀢𑀺 𑀬𑀁 𑀦𑁄 𑀓𑀧𑁆𑀧𑁂𑀢𑀼𑀁 𑀏𑀯𑀁 𑀲𑀗𑁆𑀔𑀸𑀭𑀸 𑀘𑁂𑀢𑀺𑀢𑀸 𑀧𑀓𑀧𑁆𑀧𑀺𑀢𑀸 𑀘 𑀆𑀭𑀫𑁆𑀫𑀡𑀪𑀽𑀢𑀸 𑀳𑁄𑀦𑁆𑀢𑀺, 𑀬𑀸 𑀘 𑀘𑁂𑀢𑀦𑀸 𑀬𑀸 𑀘 𑀧𑀓𑀧𑁆𑀧𑀦𑀸 𑀬𑀜𑁆𑀘 𑀯𑀢𑁆𑀣𑀼 𑀦𑀺𑀩𑁆𑀩𑀢𑁆𑀢𑀁, 𑀉𑀪𑁄𑀧𑀺 𑀏𑀢𑁂 𑀆𑀭𑀫𑁆𑀫𑀡𑀁 𑀯𑀺𑀜𑁆𑀜𑀸𑀡𑀲𑁆𑀲 𑀢𑀣𑀸 𑀘𑁂𑀢𑀦𑀸𑀬 𑀘 𑀲𑀗𑁆𑀓𑀧𑁆𑀧𑀦𑀸𑀬 𑀘 𑀧𑀢𑁆𑀣𑀦𑀸𑀬 𑀘 𑀪𑀽𑀢𑀸 𑀲𑀢𑁆𑀢𑀸 𑀘𑁂𑀢𑁂𑀢𑀺 𑀘 𑀲𑀗𑁆𑀓𑀧𑁆𑀧𑁂𑀢𑀺 𑀘𑁇 𑀬𑀁 𑀕𑀯𑁂𑀲𑀦𑀸 𑀦 𑀘 𑀘𑁂𑀢𑁂𑀢𑀺 𑀦 𑀘 𑀲𑀗𑁆𑀓𑀧𑁆𑀧𑁂𑀢𑀺𑁇 𑀓𑀢𑀫𑁂 𑀘 𑀲𑀢𑁆𑀢𑀸 𑀪𑀽𑀢𑀸? 𑀬𑁂 𑀘 𑀢𑀦𑀼𑀚𑀸𑀢𑀅𑀡𑁆𑀟𑀚𑀸𑀧𑀺 𑀅𑀡𑁆𑀟𑀓𑀸 𑀅𑀦𑀼𑀪𑀺𑀦𑁆𑀦𑀸 𑀲𑀁𑀲𑁂𑀤𑀚𑀸 𑀦 𑀘 𑀲𑀫𑁆𑀪𑀺𑀦𑁆𑀦𑀸 𑀇𑀫𑁂 𑀪𑀽𑀢𑀸𑁇 𑀓𑀢𑀫𑁂 𑀲𑀫𑁆𑀪𑀯𑁂𑀲𑀺𑀦𑁄 𑀕𑀩𑁆𑀪𑀕𑀢𑀸 𑀅𑀡𑁆𑀟𑀕𑀢𑀸 𑀲𑀁𑀲𑀭𑀦𑁆𑀢𑁄 𑀇𑀫𑁂 𑀦 𑀘𑁂𑀢𑁂𑀢𑀺 𑀦 𑀧𑀢𑁆𑀣𑁂𑀢𑀺 𑀦 𑀘 𑀲𑀗𑁆𑀓𑀧𑁆𑀧𑁂𑀢𑀺𑁇 𑀅𑀦𑀼𑀲𑀬𑁂 𑀦 𑀘 𑀧𑀼𑀦𑀩𑁆𑀪𑀯𑁄 𑀦𑀺𑀩𑁆𑀩𑀢𑁆𑀢𑀻𑀢𑀺? 𑀬𑁂 𑀪𑀽𑀢𑀸 𑀲𑀢𑁆𑀢𑀸 𑀬𑁂 𑀲𑀫𑁆𑀪𑀯𑁂𑀲𑀺𑀦𑁄, 𑀢𑁂 𑀣𑀸𑀯𑀭𑀸𑁇 𑀬𑁂 𑀯𑀸 𑀲𑀢𑁄 𑀘𑁂𑀢𑁂𑀦𑁆𑀢𑀺 𑀧𑀢𑁆𑀣𑁂𑀦𑁆𑀢𑀺 𑀘 𑀬𑁂 𑀣𑀸𑀯𑀭𑀸𑁇 𑀢𑁂 𑀦 𑀘 𑀘𑁂𑀢𑁂𑀦𑁆𑀢𑀺, 𑀦 𑀘 𑀧𑀢𑁆𑀣𑁂𑀦𑁆𑀢𑀺, 𑀦 𑀘 𑀲𑀗𑁆𑀓𑀧𑁆𑀧𑁂𑀦𑁆𑀢𑀺, 𑀅𑀦𑀼𑀲𑀬𑁂𑀦 𑀘 𑀲𑀁𑀲𑀭𑀦𑁆𑀢𑀺𑁇

832\. 𑀅𑀧𑀭𑁄 𑀧𑀭𑀺𑀬𑀸𑀬𑁄𑁇 𑀬𑁂 𑀅𑀭𑀺𑀬𑀧𑀼𑀕𑁆𑀕𑀮𑀸 𑀲𑁂𑀓𑁆𑀔𑀸, 𑀢𑀢𑁆𑀣 𑀢𑁂 𑀦 𑀘 𑀘𑁂𑀢𑁂𑀦𑁆𑀢𑀺, 𑀦 𑀘 𑀲𑀗𑁆𑀓𑀧𑁆𑀧𑁂𑀦𑁆𑀢𑀺, 𑀅𑀦𑀼𑀲𑀬𑁂𑀦 𑀧𑀼𑀦 𑀉𑀧𑁆𑀧𑀚𑁆𑀚𑀦𑁆𑀢𑀺𑁇

833\. 𑀅𑀧𑀭𑁄 𑀧𑀭𑀺𑀬𑀸𑀬𑁄𑁇 𑀲𑀼𑀔𑀼𑀫𑀸 𑀧𑀸𑀡𑀸 𑀪𑀽𑀫𑀺𑀕𑀢𑀸 𑀉𑀤𑀓𑀕𑀢𑀸 𑀘𑀓𑁆𑀔𑀼𑀦𑁄 𑀆𑀧𑀸𑀣𑀁 𑀦𑀸𑀕𑀘𑁆𑀙𑀦𑁆𑀢𑀺, 𑀢𑁂 𑀦 𑀘 𑀘𑁂𑀢𑁂𑀦𑁆𑀢𑀺, 𑀦 𑀘 𑀲𑀗𑁆𑀓𑀧𑁆𑀧𑁂𑀦𑁆𑀢𑀺, 𑀅𑀦𑀼𑀲𑀬𑁂𑀦 𑀘 𑀲𑀁𑀲𑀭𑀦𑁆𑀢𑀺𑁇

834\. 𑀅𑀧𑀭𑁄 𑀧𑀭𑀺𑀬𑀸𑀬𑁄𑁇 𑀩𑀸𑀳𑀺𑀓𑀸 𑀲𑀩𑁆𑀩𑁂 𑀪𑀺𑀓𑁆𑀔𑀽 𑀅𑀪𑀺𑀫𑀸𑀦𑀺𑀓𑀸, 𑀢𑁂 𑀦 𑀘 𑀘𑁂𑀢𑁂𑀦𑁆𑀢𑀺, 𑀦 𑀘 𑀧𑀢𑁆𑀣𑀬𑀦𑁆𑀢𑀺, 𑀅𑀦𑀼𑀲𑀬𑁂𑀦 𑀘 𑀲𑀁𑀲𑀭𑀦𑁆𑀢𑀺, 𑀦 𑀘 𑀘𑁂𑀢𑁂𑀦𑁆𑀢𑀺, 𑀦 𑀘 𑀲𑀗𑁆𑀓𑀧𑁆𑀧𑁂𑀦𑁆𑀢𑀺, 𑀦 𑀘 𑀅𑀦𑀼𑀲𑁂𑀦𑁆𑀢𑀺𑁇 𑀆𑀭𑀫𑁆𑀫𑀡𑀫𑁆𑀧𑁂𑀢𑀁 𑀦 𑀳𑁄𑀢𑀺 𑀯𑀺𑀜𑁆𑀜𑀸𑀡𑀲𑁆𑀲 𑀞𑀺𑀢𑀺𑀬𑀸𑁇

835\. 𑀦 𑀘 𑀘𑁂𑀢𑁂𑀢𑀻𑀢𑀺 𑀧𑀭𑀺𑀬𑀼𑀝𑁆𑀞𑀸𑀦𑀲𑀫𑀼𑀕𑁆𑀖𑀸𑀢𑀁 𑀤𑀲𑁆𑀲𑁂𑀢𑀺𑁇 𑀦 𑀘 𑀅𑀦𑀼𑀲𑁂𑀢𑀻𑀢𑀺 𑀅𑀦𑀼𑀲𑀬𑀲𑀫𑀼𑀕𑁆𑀖𑀸𑀢𑀁 𑀤𑀲𑁆𑀲𑁂𑀢𑀺𑁇 𑀦 𑀘 𑀘𑁂𑀢𑁂𑀢𑀻𑀢𑀺 𑀑𑀍𑀆𑀭𑀺𑀓𑀸𑀦𑀁 𑀓𑀺𑀮𑁂𑀲𑀸𑀦𑀁 𑀧𑀳𑀸𑀦𑀁 𑀤𑀲𑁆𑀲𑁂𑀢𑀺𑁇 𑀦 𑀘 𑀅𑀦𑀼𑀲𑁂𑀢𑀻𑀢𑀺 𑀲𑀼𑀔𑀼𑀫𑀸𑀦𑀁 𑀓𑀺𑀮𑁂𑀲𑀸𑀦𑀁 𑀧𑀳𑀸𑀦𑀁 𑀤𑀲𑁆𑀲𑁂𑀢𑀺𑁇 𑀦 𑀘 𑀘𑁂𑀢𑁂𑀢𑀻𑀢𑀺 𑀬𑁂𑀦 𑀪𑀽𑀫𑀺 𑀘 𑀦 𑀘 𑀧𑀢𑁆𑀣𑀬𑀦𑁆𑀢𑀻𑀢𑀺 𑀲𑀓𑀤𑀸𑀕𑀸𑀫𑀻 𑀅𑀦𑀸𑀕𑀸𑀫𑀻, 𑀦 𑀘 𑀅𑀦𑀼𑀲𑁂𑀢𑀻𑀢𑀺 𑀅𑀭𑀳𑀁, 𑀦 𑀘 𑀘𑁂𑀢𑁂𑀢𑀻𑀢𑀺 𑀲𑀻𑀮𑀓𑁆𑀔𑀦𑁆𑀥𑀲𑁆𑀲 𑀧𑀝𑀺𑀧𑀓𑁆𑀔𑁂𑀦 𑀧𑀳𑀸𑀦𑀁 𑀤𑀲𑁆𑀲𑁂𑀢𑀺, 𑀦 𑀘 𑀧𑀢𑁆𑀣𑀬𑀢𑀻𑀢𑀺 𑀲𑀫𑀸𑀥𑀺𑀓𑁆𑀔𑀦𑁆𑀥𑀲𑁆𑀲 𑀧𑀝𑀺𑀧𑀓𑁆𑀔𑁂𑀦 𑀧𑀳𑀸𑀦𑀁 𑀤𑀲𑁆𑀲𑁂𑀢𑀺, 𑀦 𑀘 𑀅𑀦𑀼𑀲𑀬𑀢𑀻𑀢𑀺 𑀧𑀜𑁆𑀜𑀸𑀓𑁆𑀔𑀦𑁆𑀥𑀲𑁆𑀲 𑀧𑀝𑀺𑀧𑀓𑁆𑀔𑁂𑀦 𑀧𑀳𑀸𑀦𑀁 𑀤𑀲𑁆𑀲𑁂𑀢𑀺, 𑀦 𑀘 𑀘𑁂𑀢𑁂𑀢𑀻𑀢𑀺 𑀅𑀧𑀼𑀜𑁆𑀜𑀫𑀬𑀸𑀦𑀁 𑀲𑀗𑁆𑀔𑀸𑀭𑀸𑀦𑀁 𑀧𑀳𑀸𑀦𑀁 𑀤𑀲𑁆𑀲𑁂𑀢𑀺, 𑀦 𑀘 𑀧𑀢𑁆𑀣𑀬𑀢𑀻𑀢𑀺 𑀧𑀼𑀜𑁆𑀜𑀫𑀬𑀸𑀦𑀁 𑀲𑀗𑁆𑀔𑀸𑀭𑀸𑀦𑀁 𑀧𑀳𑀸𑀦𑀁 𑀤𑀲𑁆𑀲𑁂𑀢𑀺, 𑀦 𑀘 𑀅𑀦𑀼𑀲𑁂𑀢𑀻𑀢𑀺 𑀆𑀦𑁂𑀜𑁆𑀚𑀫𑀬𑀸𑀦𑀁 𑀲𑀗𑁆𑀔𑀸𑀭𑀸𑀦𑀁 𑀧𑀳𑀸𑀦𑀁 𑀤𑀲𑁆𑀲𑁂𑀢𑀺, 𑀦 𑀘 𑀘𑁂𑀢𑁂𑀢𑀻𑀢𑀺 𑀅𑀦𑀜𑁆𑀜𑀸𑀢𑀜𑁆𑀜𑀲𑁆𑀲𑀸𑀫𑀻𑀢𑀺𑀦𑁆𑀤𑁆𑀭𑀺𑀬𑀁, 𑀦 𑀘 𑀧𑀢𑁆𑀣𑀬𑀢𑀻𑀢𑀺 𑀅𑀜𑁆𑀜𑀺𑀦𑁆𑀤𑁆𑀭𑀺𑀬𑀁, 𑀦 𑀘 𑀅𑀦𑀼𑀲𑀬𑀢𑀻𑀢𑀺 𑀅𑀜𑁆𑀜𑀸𑀢𑀸𑀯𑀺𑀦𑁄 𑀇𑀦𑁆𑀤𑁆𑀭𑀺𑀬𑀁𑁇 𑀦 𑀘 𑀘𑁂𑀢𑁂𑀢𑀻𑀢𑀺 𑀫𑀼𑀤𑀼𑀓𑀸 𑀇𑀦𑁆𑀤𑁆𑀭𑀺𑀬𑀪𑀸𑀯𑀦𑀸, 𑀦 𑀘 𑀧𑀢𑁆𑀣𑀬𑀢𑀻𑀢𑀺 𑀫𑀚𑁆𑀛𑁃𑀦𑁆𑀤𑁆𑀭𑀺𑀬𑀪𑀸𑀯𑀦𑀸, 𑀦 𑀘 𑀅𑀦𑀼𑀲𑁂𑀢𑀻𑀢𑀺 𑀅𑀥𑀺𑀫𑀢𑁆𑀢𑀸 𑀇𑀦𑁆𑀤𑁆𑀭𑀺𑀬𑀪𑀸𑀯𑀦𑀸𑁇 𑀅𑀬𑀁 𑀲𑀼𑀢𑁆𑀢𑀢𑁆𑀣𑁄𑁇

(109.)

836\. 𑀢𑀢𑁆𑀣 𑀓𑀢𑀫𑀸 𑀤𑁂𑀲𑀦𑀸? 𑀇𑀥 𑀲𑀼𑀢𑁆𑀢𑁂 𑀘𑀢𑁆𑀢𑀸𑀭𑀺 𑀲𑀘𑁆𑀘𑀸𑀦𑀺 𑀤𑁂𑀲𑀺𑀢𑀸𑀦𑀺𑁇 (𑁧)

837\. 𑀬𑀜𑁆𑀘 𑀘𑁂𑀢𑀬𑀺𑀢𑀁 𑀬𑀜𑁆𑀘 𑀧𑀓𑀧𑁆𑀧𑀺𑀢𑀁 𑀅𑀢𑁆𑀣𑀺 𑀏𑀢𑀁 𑀆𑀭𑀫𑁆𑀫𑀡𑀁 𑀘𑀺𑀢𑁆𑀢𑀁 𑀧𑀢𑀺𑀝𑁆𑀞𑀢𑀺 𑀯𑀺𑀘𑀺𑀦𑀢𑀺 𑀬𑀼𑀚𑁆𑀚𑀢𑀺𑁇 𑀦 𑀘 𑀘𑁂𑀢𑁂𑀢𑀻𑀢𑀺 𑀦 𑀘 𑀧𑀢𑁆𑀣𑀬𑀢𑀻𑀢𑀺 𑀅𑀢𑁆𑀣𑀺 𑀏𑀯𑀁 𑀆𑀭𑀫𑁆𑀫𑀡𑀁 𑀅𑀦𑀼𑀲𑀬𑁂 𑀯𑀺𑀜𑁆𑀜𑀸𑀡𑀫𑀺𑀢𑀺 𑀯𑀺𑀘𑀺𑀦𑀺𑀬𑀢𑀺 𑀬𑀼𑀚𑁆𑀚𑀢𑀺 𑀦 𑀘 𑀘𑁂𑀢𑁂𑀢𑀺 𑀦 𑀘 𑀧𑀢𑁆𑀣𑀬𑀢𑀺𑁇 𑀅𑀦𑀼𑀲𑀬𑀧𑁆𑀧𑀳𑀸𑀦𑀸 𑀯𑀺𑀜𑁆𑀜𑀸𑀡𑀝𑁆𑀞𑀺𑀢𑀺𑀁 𑀦 𑀕𑀯𑁂𑀲𑀦𑁆𑀢𑀺, 𑀯𑀺𑀘𑀺𑀬𑀦𑁆𑀢𑀁 𑀬𑀼𑀚𑁆𑀚𑀢𑀺𑁇 𑀅𑀬𑀁 𑀬𑀼𑀢𑁆𑀢𑀺𑀯𑀺𑀘𑀬𑁄𑁇 (𑁨--𑁩)

838\. 𑀢𑀢𑁆𑀣 𑀓𑀢𑀫𑁄 𑀧𑀤𑀝𑁆𑀞𑀸𑀦𑁄? 𑀘𑁂𑀢𑀦𑀸 𑀧𑀭𑀺𑀬𑀼𑀝𑁆𑀞𑀸𑀦𑀁 𑀘𑁂𑀢𑀦𑀸𑀧𑀭𑀺𑀬𑀼𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀲𑀗𑁆𑀓𑀧𑁆𑀧𑀦𑀁 𑀉𑀧𑀸𑀤𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀅𑀦𑀼𑀲𑀬𑁄 𑀧𑀭𑀺𑀬𑀼𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀢𑁂𑀲𑀁 𑀙𑀦𑁆𑀤𑀭𑀸𑀕𑀯𑀺𑀦𑀸𑀲𑀸𑀬 𑀪𑀸𑀯𑀦𑀸 𑀪𑀯𑀭𑀸𑀕𑀲𑁆𑀲 𑀧𑀳𑀸𑀦𑀁𑁇 (𑁪)

839\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄? 𑀬𑀁 𑀘𑁂𑀢𑀲𑀺𑀓𑀦𑁆𑀢𑀺 𑀯𑁂𑀤𑀬𑀺𑀢𑀁 𑀧𑀓𑀧𑁆𑀧𑀺𑀢𑀁 𑀉𑀕𑁆𑀕𑀳𑀺𑀢𑀁 𑀯𑀺𑀜𑁆𑀜𑀸𑀢𑀁 𑀢𑀩𑁆𑀩𑀺𑀜𑁆𑀜𑀸𑀡𑀁 𑀆𑀭𑀫𑁆𑀫𑀡𑀫𑁆𑀧𑀺 𑀧𑀘𑁆𑀘𑀬𑁄𑀧𑀺𑁇 (𑁫)

840\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄? 𑀇𑀥 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀧𑀼𑀦𑀩𑁆𑀪𑀯𑀁 𑀦 𑀇𑀘𑁆𑀙𑀦𑁆𑀢𑀺, 𑀢𑁂 𑀦 𑀘𑁂𑀢𑀬𑀺𑀲𑁆𑀲𑀦𑁆𑀢𑀺 𑀦 𑀘 𑀧𑀢𑁆𑀣𑀬𑀺𑀲𑁆𑀲𑀦𑁆𑀢𑀻𑀢𑀺, 𑀅𑀬𑀁 𑀅𑀥𑀺𑀧𑁆𑀧𑀸𑀬𑁄𑁇 (𑁬)

841\. 𑀆𑀯𑀝𑁆𑀝𑁄𑀢𑀺 𑀬𑀸 𑀘 𑀘𑁂𑀢𑀦𑀸 𑀧𑀢𑁆𑀣𑀦𑀸 𑀘 𑀅𑀦𑀼𑀲𑀬𑁄 𑀘 𑀯𑀺𑀜𑁆𑀜𑀸𑀡𑀝𑁆𑀞𑀺𑀢𑀺𑀧𑀳𑀸𑀦𑀸 𑀘, 𑀇𑀫𑀸𑀦𑀺 𑀤𑁆𑀯𑁂 𑀲𑀘𑁆𑀘𑀸𑀦𑀺𑁇 (𑁭)

842\. 𑀯𑀺𑀪𑀢𑁆𑀢𑀻𑀢𑀺 𑀦𑀢𑁆𑀣𑀺 𑀯𑀺𑀪𑀢𑁆𑀢𑀺𑀬𑀸 𑀪𑀽𑀫𑀺𑁇 (𑁮)

843\. 𑀧𑀭𑀺𑀯𑀢𑁆𑀢𑀦𑀸 𑀧𑀦 𑀧𑀝𑀺𑀧𑀓𑁆𑀔𑀁 𑀲𑀼𑀢𑁆𑀢𑀁𑁇 (𑁯)

844\. 𑀢𑀢𑁆𑀣 𑀓𑀢𑀫𑁄 𑀯𑁂𑀯𑀘𑀦𑁄? 𑀘𑁂𑀢𑀦𑀸 𑀭𑀽𑀧𑀲𑀜𑁆𑀘𑁂𑀢𑀦𑀸 𑀬𑀸𑀯 𑀥𑀫𑁆𑀫𑀲𑀜𑁆𑀘𑁂𑀢𑀦𑀸𑁇 𑀬𑁄 𑀅𑀦𑀼𑀲𑀬𑁄, 𑀢𑁂 𑀲𑀢𑁆𑀢 𑀅𑀦𑀼𑀲𑀬𑀸𑁇 (𑁧𑁦)

845\. 𑀧𑀜𑁆𑀜𑀢𑁆𑀢𑀻𑀢𑀺 𑀘𑁂𑀢𑀦𑀸𑀧𑀭𑀺𑀬𑀼𑀝𑁆𑀞𑀸𑀦𑀁 𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 𑀲𑀗𑁆𑀓𑀧𑁆𑀧𑀦𑀁 𑀉𑀧𑀸𑀤𑀸𑀦𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀅𑀦𑀼𑀲𑀬𑁄 𑀳𑁂𑀢𑀼𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑁄𑁇 𑀯𑀺𑀜𑁆𑀜𑀸𑀡𑀝𑁆𑀞𑀺𑀢𑀺 𑀉𑀧𑀧𑀢𑁆𑀢𑀺𑀳𑁂𑀢𑀼𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 𑀘𑁂𑀢𑀦𑀸 𑀲𑀗𑁆𑀓𑀧𑁆𑀧𑀦𑀸 𑀅𑀦𑀼𑀲𑀬𑁄 𑀲𑀫𑀼𑀘𑁆𑀙𑁂𑀤𑁄 𑀙𑀦𑁆𑀤𑀭𑀸𑀕𑀯𑀺𑀦𑀬𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑁄𑁇 𑀧𑀞𑀫𑁂 𑀓𑁂𑀘𑀺 𑀤𑁆𑀯𑀻𑀳𑀺 𑀧𑀭𑀺𑀯𑀢𑁆𑀢𑀓𑁂𑀳𑀺 𑀧𑀝𑀺𑀘𑁆𑀘𑀲𑀫𑀼𑀧𑁆𑀧𑀸𑀤𑁄 𑀇𑀤𑀧𑁆𑀧𑀘𑁆𑀘𑀬𑀢𑀸𑀬 𑀫𑀚𑁆𑀛𑀧𑀜𑁆𑀜𑀢𑁆𑀢𑀺𑁇 (𑁧𑁧)

846\. 𑀑𑀢𑀭𑀡𑁄𑀢𑀺 𑀤𑁆𑀯𑀻𑀳𑀺 𑀧𑀭𑀺𑀯𑀢𑁆𑀢𑀓𑁂𑀳𑀺 𑀤𑀼𑀓𑁆𑀔𑀜𑁆𑀘 𑀲𑀫𑀼𑀤𑀬𑁄 𑀘 𑀫𑀚𑁆𑀛𑀺𑀫𑀓𑁂𑀳𑀺 𑀫𑀕𑁆𑀕𑁄 𑀘 𑀦𑀺𑀭𑁄𑀥𑁄 𑀘𑁇 (𑁧𑁨)

847\. 𑀲𑁄𑀥𑀦𑁄𑀢𑀺 𑀲𑀼𑀢𑁆𑀢𑁂 𑀲𑀼𑀢𑁆𑀢𑀲𑁆𑀲 𑀆𑀭𑀫𑁆𑀪𑁄𑁇 (𑁧𑁩)

848\. 𑀅𑀥𑀺𑀝𑁆𑀞𑀸𑀦𑁄𑀢𑀺 𑀬𑀜𑁆𑀘𑁂𑀢𑀬𑀺𑀢𑀁 𑀲𑀩𑁆𑀩𑀁 𑀅𑀥𑀺𑀝𑁆𑀞𑀸𑀦𑁂𑀦 𑀏𑀓𑀢𑁆𑀢𑀸𑀬 𑀧𑀜𑁆𑀜𑀢𑁆𑀢𑀁𑁇 𑀲𑀗𑁆𑀓𑀧𑁆𑀧𑀺𑀢𑀦𑁆𑀢𑀺 𑀉𑀧𑀸𑀤𑀸𑀦𑁂𑀓𑀢𑁆𑀢𑀸𑀬 𑀧𑀜𑁆𑀜𑀢𑁆𑀢𑀁𑁇 𑀯𑀺𑀜𑁆𑀜𑀸𑀡𑀁 𑀏𑀓𑀢𑁆𑀢𑀸𑀬 𑀧𑀜𑁆𑀜𑀢𑁆𑀢𑀁𑁇 (𑁧𑁪)

849\. 𑀧𑀭𑀺𑀓𑁆𑀔𑀸𑀭𑁄𑀢𑀺 𑀲𑀼𑀪𑀜𑁆𑀘 𑀆𑀭𑀫𑁆𑀫𑀡𑀁 𑀅𑀬𑁄𑀦𑀺𑀲𑁄 𑀫𑀦𑀲𑀺𑀓𑀸𑀭𑁄 𑀘𑁂𑀢𑀦𑀸 𑀳𑁂𑀢𑀼𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄𑁇 𑀯𑀺𑀜𑁆𑀜𑀸𑀡𑀲𑁆𑀲 𑀧𑀢𑀺𑀝𑁆𑀞𑀸𑀦𑁄 𑀥𑀫𑁆𑀫𑁄 𑀆𑀭𑀫𑁆𑀫𑀡𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄𑁇 𑀢𑀲𑁆𑀲 𑀫𑀦𑀲𑀺𑀓𑀸𑀭𑁄 𑀳𑁂𑀢𑀼𑀧𑀘𑁆𑀘𑀬𑀢𑀸𑀬 𑀧𑀘𑁆𑀘𑀬𑁄𑁇 (𑁧𑁫)

850\. 𑀢𑀢𑁆𑀣 𑀓𑀢𑀫𑁄 𑀲𑀫𑀸𑀭𑁄𑀧𑀦𑁄? 𑀇𑀤𑀁 𑀲𑀼𑀢𑁆𑀢𑀁 𑀲𑀜𑁆𑀜𑀺𑀢𑀁 𑀢𑀢𑁆𑀣 𑀘𑁂𑀢𑁂𑀢𑀺 𑀯𑀺𑀲𑀚𑁆𑀚𑀦𑀸 𑀇𑀢𑀺 𑀦𑀺𑀤𑁆𑀤𑀺𑀲𑀺𑀢𑀩𑁆𑀩𑀸𑁇 𑀢𑀲𑁆𑀲 𑀤𑀺𑀝𑁆𑀞𑀺𑀬𑀸 𑀯𑀺𑀜𑁆𑀜𑀸𑀡𑀧𑀘𑁆𑀘𑀬𑀸 𑀦𑀸𑀫𑀭𑀽𑀧𑀁 𑀬𑀸𑀯 𑀚𑀭𑀸𑀫𑀭𑀡𑀁, 𑀅𑀬𑀁 𑀲𑀫𑀸𑀭𑁄𑀧𑀦𑁄𑁇 (𑁧𑁬)

851\. 𑀆𑀭𑀫𑁆𑀫𑀡𑀫𑁂𑀢𑀁 𑀦 𑀳𑁄𑀢𑀺 𑀯𑀺𑀜𑁆𑀜𑀸𑀡𑀲𑁆𑀲 𑀞𑀺𑀢𑀺𑀬𑀸, 𑀯𑀺𑀜𑁆𑀜𑀸𑀡𑀦𑀺𑀭𑁄𑀥𑀸 𑀦𑀸𑀫𑀭𑀽𑀧𑀦𑀺𑀭𑁄𑀥𑁄, 𑀦𑀸𑀫𑀭𑀽𑀧𑀦𑀺𑀭𑁄𑀥𑀸 𑀬𑀸𑀯 𑀚𑀭𑀸𑀫𑀭𑀡𑀦𑀺𑀭𑁄𑀥𑁄𑁇

(110.)

852\. 𑀢𑀢𑁆𑀣 𑀓𑀢𑀫𑀁 𑀲𑀁𑀓𑀺𑀮𑁂𑀲𑀪𑀸𑀕𑀺𑀬𑀜𑁆𑀘 𑀦𑀺𑀩𑁆𑀩𑁂𑀥𑀪𑀸𑀕𑀺𑀬𑀜𑁆𑀘 𑀅𑀲𑁂𑀓𑁆𑀔𑀪𑀸𑀕𑀺𑀬𑀜𑁆𑀘 𑀲𑀼𑀢𑁆𑀢𑀁? 𑀅𑀬𑀁 𑀮𑁄𑀓𑁄 𑀲𑀦𑁆𑀢𑀸𑀧𑀚𑀸𑀢𑁄 𑀬𑀸𑀯 𑀬𑁂 𑀳𑀺 𑀓𑁂𑀘𑀺 𑀲𑀫𑀡𑀸 𑀯𑀸 𑀩𑁆𑀭𑀸𑀳𑁆𑀫𑀡𑀸 𑀯𑀸 𑀪𑀯𑁂𑀦 𑀪𑀯𑀲𑁆𑀲 𑀯𑀺𑀧𑁆𑀧𑀫𑁄𑀓𑁆𑀔𑀫𑀸𑀳𑀁𑀲𑀼𑁇 𑀲𑀁𑀓𑀺𑀮𑁂𑀲𑀪𑀸𑀕𑀺𑀬𑀁 𑀉𑀧𑀥𑀺𑀁 𑀳𑀺 𑀧𑀝𑀺𑀘𑁆𑀘 𑀤𑀼𑀓𑁆𑀔𑀫𑀺𑀤𑀁 𑀲𑀫𑁆𑀪𑁄𑀢𑀺, 𑀬𑀸 𑀢𑀸 𑀧𑀦 𑀢𑀡𑁆𑀳𑀸 𑀧𑀳𑀻𑀬𑀦𑁆𑀢𑀺, 𑀪𑀯𑀁 𑀦𑀸𑀪𑀺𑀦𑀦𑁆𑀤𑀢𑀻𑀢𑀺 𑀦𑀺𑀩𑁆𑀩𑁂𑀥𑀲𑁆𑀲 𑀦𑀺𑀩𑁆𑀩𑀼𑀢𑀲𑁆𑀲 𑀪𑀺𑀓𑁆𑀔𑀼𑀦𑁄 𑀅𑀦𑀼𑀧𑀸𑀤𑀸𑀬 𑀧𑀼𑀦𑀩𑁆𑀪𑀯𑁄 𑀦 𑀳𑁄𑀢𑀺𑁇 𑀉𑀧𑀘𑁆𑀘𑀕𑀸 𑀲𑀩𑁆𑀩𑀪𑀯𑀸𑀦𑀺 𑀢𑀸𑀤𑀻𑀢𑀺 𑀅𑀲𑁂𑀓𑁆𑀔𑀪𑀸𑀕𑀺𑀬𑀁𑁇

853\. 𑀢𑀢𑁆𑀣 𑀲𑀦𑁆𑀢𑀸𑀧𑀚𑀸𑀢𑁄𑀢𑀺 𑀭𑀸𑀕𑀚𑁄 𑀲𑀦𑁆𑀢𑀸𑀧𑁄 𑀤𑁄𑀲𑀚𑁄 𑀫𑁄𑀳𑀚𑁄𑀢𑀺𑁇 𑀢𑁂𑀲𑀁 𑀲𑀢𑁆𑀢𑀸𑀦𑀁 𑀞𑀸𑀦𑀁 𑀤𑀲𑁆𑀲𑁂𑀢𑀺𑁇 𑀮𑁄𑀓𑁄 𑀲𑀦𑁆𑀢𑀸𑀧𑀚𑀸𑀢𑁄𑀢𑀺 𑀨𑀲𑁆𑀲𑁄 𑀢𑀺𑀯𑀺𑀥𑁄 𑀲𑀼𑀔𑀯𑁂𑀤𑀦𑀻𑀬𑁄 𑀤𑀼𑀓𑁆𑀔𑀯𑁂𑀤𑀦𑀻𑀬𑁄 𑀅𑀤𑀼𑀓𑁆𑀔𑀫𑀲𑀼𑀔𑀯𑁂𑀤𑀦𑀻𑀬𑁄𑁇 𑀢𑀢𑁆𑀣 𑀲𑀼𑀔𑀯𑁂𑀤𑀦𑀻𑀬𑁄 𑀨𑀲𑁆𑀲𑁄 𑀭𑀸𑀕𑀲𑀦𑁆𑀢𑀸𑀧𑁄, 𑀤𑀼𑀓𑁆𑀔𑀯𑁂𑀤𑀦𑀻𑀬𑁄 𑀤𑁄𑀲𑀲𑀦𑁆𑀢𑀸𑀧𑁄, 𑀅𑀤𑀼𑀓𑁆𑀔𑀫𑀲𑀼𑀔𑀯𑁂𑀤𑀦𑀻𑀬𑁄 𑀫𑁄𑀳𑀲𑀦𑁆𑀢𑀸𑀧𑁄𑁇 𑀬𑀣𑀸 𑀘 𑀪𑀕𑀯𑀸 𑀆𑀳 𑀧𑀞𑀫𑀓𑀲𑁆𑀲 𑀯𑀮𑀸𑀳𑀓𑀲𑁆𑀲 𑀕𑁄𑀫𑀕𑁆𑀕𑁂 𑀬𑁂𑀳𑀺 𑀕𑀳𑀧𑀢𑀺𑀧𑀼𑀢𑁆𑀢 𑀭𑀸𑀕𑀚𑁂𑀳𑀺 𑀤𑁄𑀲𑀚𑁂𑀳𑀺 𑀫𑁄𑀳𑀚𑁂𑀳𑀺 𑀲𑀦𑁆𑀢𑀸𑀧𑁂𑀳𑀺 𑀤𑀼𑀓𑁆𑀔𑀁 𑀲𑀼𑀧𑀢𑀺, 𑀢𑁂 𑀫𑀫 𑀲𑀦𑁆𑀢𑀸𑀧𑀸 𑀦 𑀲𑀦𑁆𑀢𑀺𑁇

854\. 𑀭𑁄𑀕𑀁 𑀯𑀤𑀢𑀺 𑀅𑀢𑁆𑀢𑀢𑁄𑀢𑀺 𑀢𑁂𑀳𑀺 𑀲𑀦𑁆𑀢𑀸𑀧𑁂𑀳𑀺 𑀲𑀦𑁆𑀢𑀸𑀧𑀺𑀢𑁄 𑀢𑀺𑀯𑀺𑀥𑀁 𑀯𑀺𑀧𑀮𑁆𑀮𑀸𑀲𑀁 𑀧𑀝𑀺𑀮𑀪𑀢𑀺 𑀲𑀜𑁆𑀜𑀸𑀯𑀺𑀧𑀮𑁆𑀮𑀸𑀲𑀁 𑀘𑀺𑀢𑁆𑀢𑀯𑀺𑀧𑀮𑁆𑀮𑀸𑀲𑀁 𑀤𑀺𑀝𑁆𑀞𑀺𑀯𑀺𑀧𑀮𑁆𑀮𑀸𑀲𑀁𑁇 𑀢𑀢𑁆𑀣 𑀅𑀲𑀼𑀪𑁂 𑀲𑀼𑀪𑀦𑁆𑀢𑀺 𑀲𑀜𑁆𑀜𑀸𑀯𑀺𑀧𑀮𑁆𑀮𑀸𑀲𑁄𑁇 𑀤𑀼𑀓𑁆𑀔𑁂 𑀲𑀼𑀔𑀦𑁆𑀢𑀺 𑀘𑀺𑀢𑁆𑀢𑀯𑀺𑀧𑀮𑁆𑀮𑀸𑀲𑁄𑁇 𑀅𑀦𑀺𑀘𑁆𑀘𑁂 𑀦𑀺𑀘𑁆𑀘𑀦𑁆𑀢𑀺 𑀅𑀦𑀢𑁆𑀢𑀦𑀺 𑀅𑀢𑁆𑀢𑀸𑀢𑀺 𑀤𑀺𑀝𑁆𑀞𑀺𑀯𑀺𑀧𑀮𑁆𑀮𑀸𑀲𑁄𑁇

855\. 𑀬𑀣𑀸 𑀘𑀺𑀢𑁆𑀢𑀲𑁆𑀲 𑀯𑀺𑀧𑀮𑁆𑀮𑀸𑀲𑁄 𑀲𑀜𑁆𑀜𑀸𑀤𑀺𑀝𑁆𑀞𑀺𑀢𑁂 𑀢𑀺𑀯𑀺𑀥𑀸 𑀯𑀺𑀢𑀓𑁆𑀓𑀸—  𑀘𑀺𑀢𑁆𑀢𑀯𑀺𑀢𑀓𑁆𑀓𑁄 𑀯𑀺𑀧𑀮𑁆𑀮𑀸𑀲𑁄 𑀲𑀜𑁆𑀜𑀸𑀯𑀺𑀢𑀓𑁆𑀓𑁄 𑀯𑀺𑀧𑀮𑁆𑀮𑀸𑀲𑁄 𑀤𑀺𑀝𑁆𑀞𑀺𑀯𑀺𑀢𑀓𑁆𑀓𑁄 𑀯𑀺𑀧𑀮𑁆𑀮𑀸𑀲𑁄𑀧𑀺𑁇 𑀢𑀢𑁆𑀣 𑀅𑀯𑀺𑀚𑁆𑀚𑀸 𑀯𑀺𑀧𑀮𑁆𑀮𑀸𑀲𑁄 𑀕𑁄𑀘𑀭𑀸 𑀕𑀢𑀺𑀧𑀢𑁂𑀬𑁆𑀬𑀪𑀽𑀫𑀺, 𑀬𑀣𑀸 𑀳𑀺 𑀢𑀁 𑀲𑀜𑁆𑀚𑀸𑀦𑀸𑀢𑀺 𑀬𑀣𑀸 𑀯𑀺𑀚𑀸𑀦𑀸𑀢𑀺 𑀬𑀣𑀸 𑀲𑀜𑁆𑀚𑀸𑀦𑀸𑀢𑀺 𑀘 𑀯𑀺𑀚𑀸𑀦𑀸𑀢𑀺 𑀘𑁇 𑀬𑀣𑀸 𑀔𑀦𑁆𑀢𑀺 𑀘𑁂𑀢𑁂𑀢𑀺 𑀇𑀫𑁂 𑀘𑀢𑁆𑀢𑀸𑀭𑁄 𑀯𑀺𑀧𑀮𑁆𑀮𑀸𑀲𑀸 𑀲𑀢𑁆𑀢𑀸 𑀬𑁂𑀳𑀺 𑀘𑀢𑀼𑀩𑁆𑀩𑀺𑀥𑀁 𑀅𑀢𑁆𑀢𑀪𑀸𑀯𑀯𑀢𑁆𑀣𑀼𑀁 𑀭𑁄𑀕𑀪𑀽𑀢𑀁 𑀕𑀡𑁆𑀟𑀪𑀽𑀢𑀁 “𑀅𑀢𑁆𑀢𑀸”𑀢𑀺 𑀯𑀤𑀦𑁆𑀢𑀺𑁇 𑀭𑁄𑀕𑀁 𑀯𑀤𑀢𑀺 𑀅𑀢𑁆𑀢𑀢𑁄𑀢𑀺 𑀅𑀬𑀁 𑀆𑀯𑀝𑁆𑀝𑁄𑁇 𑀬𑁂𑀦 𑀬𑁂𑀦 𑀳𑀺 𑀫𑀜𑁆𑀜𑀢𑀺 𑀢𑀢𑁄 𑀢𑀁 𑀳𑁄𑀢𑀺 𑀅𑀜𑁆𑀜𑀣𑀸𑀢𑀺 𑀲𑀼𑀪𑀦𑁆𑀢𑀺 𑀫𑀜𑁆𑀜𑀢𑀺 𑀦 𑀢𑀣𑀸 𑀳𑁄𑀢𑀺𑁇 𑀏𑀯𑀁 𑀲𑀼𑀔𑀦𑁆𑀢𑀺 𑀦𑀺𑀘𑁆𑀘𑀁 𑀅𑀢𑁆𑀢𑀸𑀢𑀺 𑀲𑁄 𑀅𑀜𑁆𑀜𑀣𑀸 𑀪𑀯𑀫𑁂𑀯 𑀲𑀦𑁆𑀢𑀁 𑀅𑀦𑀸𑀕𑀢𑀁 𑀪𑀯𑀁 𑀧𑀢𑁆𑀣𑀬𑀢𑀺, 𑀢𑁂𑀦 𑀯𑀼𑀘𑁆𑀘𑀢𑀺 “𑀪𑀯𑀭𑀸𑀕𑁄”𑀢𑀺𑁇 𑀪𑀯𑀫𑁂𑀯𑀸𑀪𑀺𑀦𑀦𑁆𑀤𑀢𑀺, 𑀬𑀁 𑀅𑀪𑀺𑀦𑀦𑁆𑀤𑀢𑀺, 𑀢𑀁 𑀤𑀼𑀓𑁆𑀔𑀦𑁆𑀢𑀺 𑀧𑀜𑁆𑀘𑀓𑁆𑀔𑀦𑁆𑀥𑁂 𑀦𑀺𑀤𑁆𑀤𑀺𑀲𑀺𑀬𑀢𑀺𑁇 𑀬𑀜𑁆𑀘 𑀢𑀧𑁆𑀧𑀘𑁆𑀘𑀬𑀸 𑀲𑁄𑀓𑀧𑀭𑀺𑀤𑁂𑀯𑀤𑀼𑀓𑁆𑀔𑀁 𑀢𑀲𑁆𑀲 𑀳𑀺 𑀪𑀸𑀯𑁂𑀲𑁆𑀲𑀢𑀺𑁇 𑀏𑀢𑁆𑀢𑀸𑀯𑀢𑀸 𑀲𑀁𑀓𑀺𑀮𑁂𑀲𑁄 𑀳𑁄𑀢𑀺𑁇 𑀧𑀳𑀸𑀦𑀢𑁆𑀣𑀁 𑀔𑁄 𑀧𑀦 𑀩𑁆𑀭𑀳𑁆𑀫𑀘𑀭𑀺𑀬𑀁 𑀯𑀼𑀲𑁆𑀲𑀢𑀺𑁇 𑀢𑀺𑀡𑁆𑀡𑀁 𑀲𑀦𑁆𑀢𑀸𑀧𑀸𑀦𑀁 𑀙𑀦𑁆𑀤𑀭𑀸𑀕𑀯𑀺𑀦𑀬𑁄 𑀳𑁄𑀢𑀺𑁇

856\. 𑀉𑀧𑀥𑀺𑀁 𑀳𑀺 𑀧𑀝𑀺𑀘𑁆𑀘 𑀤𑀼𑀓𑁆𑀔𑀫𑀺𑀤𑀁 𑀪𑀯𑀢𑀻𑀢𑀺 𑀬𑁂 𑀪𑀯𑀫𑁂𑀯𑀸𑀪𑀺𑀦𑀦𑁆𑀤𑀦𑁆𑀢𑀺 𑀬𑀲𑁆𑀲 𑀪𑀸𑀯𑁂𑀲𑁆𑀲𑀢𑀺, 𑀢𑀁 𑀤𑀼𑀓𑁆𑀔𑀁 𑀢𑀲𑁆𑀲 𑀤𑀼𑀓𑁆𑀔𑀲𑁆𑀲 𑀧𑀳𑀸𑀦𑀫𑀸𑀳𑁇 𑀲𑀩𑁆𑀩𑀲𑁄 𑀉𑀧𑀸𑀤𑀸𑀦𑀜𑁆𑀘 𑀬𑀁 𑀦𑀢𑁆𑀣𑀺 𑀤𑀼𑀓𑁆𑀔𑀲𑁆𑀲 𑀲𑀫𑁆𑀪𑀯𑁄𑀢𑀺 𑀘𑀢𑁆𑀢𑀸𑀭𑁄 𑀯𑀺𑀧𑀮𑁆𑀮𑀸𑀲𑀸 𑀬𑀣𑀸 𑀦𑀺𑀤𑁆𑀤𑀺𑀝𑁆𑀞𑁅𑀧𑀸𑀤𑀸𑀦𑀫𑀸𑀳𑁇 𑀢𑀲𑁆𑀲 𑀧𑀞𑀫𑁄 𑀯𑀺𑀧𑀮𑁆𑀮𑀸𑀲𑁄 𑀓𑀸𑀫𑀼𑀧𑀸𑀤𑀸𑀦𑀁, 𑀤𑀼𑀢𑀺𑀬𑀁 𑀤𑀺𑀝𑁆𑀞𑀼𑀧𑀸𑀤𑀸𑀦𑀁, 𑀢𑀢𑀺𑀬𑀁 𑀲𑀻𑀮𑀩𑁆𑀩𑀢𑀼𑀧𑀸𑀤𑀸𑀦𑀁, 𑀘𑀢𑀼𑀢𑁆𑀣𑀁 𑀅𑀢𑁆𑀢𑀯𑀸𑀤𑀼𑀧𑀸𑀤𑀸𑀦𑀁, 𑀢𑁂𑀲𑀁 𑀬𑁄 𑀔𑀬𑁄 𑀦𑀢𑁆𑀣𑀺 𑀤𑀼𑀓𑁆𑀔𑀲𑁆𑀲 𑀲𑀫𑁆𑀪𑀯𑁄 𑀉𑀧𑀥𑀺 𑀦𑀺𑀤𑀸𑀦𑀁 𑀤𑀼𑀓𑁆𑀔𑀦𑀺𑀭𑁄𑀥𑀫𑀸𑀳𑁇 𑀏𑀯𑀫𑁂𑀢𑀁 𑀬𑀣𑀸𑀪𑀽𑀢𑀁 𑀲𑀫𑁆𑀫𑀧𑁆𑀧𑀜𑁆𑀜𑀸𑀬 𑀧𑀲𑁆𑀲𑀢𑁄 𑀯𑀺𑀪𑀯𑀢𑀡𑁆𑀳𑀸 𑀦 𑀳𑁄𑀢𑀺𑁇 𑀯𑀺𑀪𑀯𑀁 𑀦𑀸𑀪𑀺𑀦𑀦𑁆𑀤𑀢𑀻𑀢𑀺 𑀤𑀲𑁆𑀲𑀦𑀪𑀽𑀫𑀺𑀁 𑀫𑀦𑁆𑀢𑁂𑀢𑀺 𑀲𑀩𑁆𑀩𑀲𑁄 𑀢𑀡𑁆𑀳𑀓𑁆𑀔𑀬𑀁 𑀦𑀺𑀩𑁆𑀩𑀸𑀦𑀦𑁆𑀢𑀺 𑀤𑁆𑀯𑁂 𑀯𑀺𑀫𑀼𑀢𑁆𑀢𑀺𑀬𑁄 𑀓𑀣𑁂𑀢𑀺 𑀭𑀸𑀕𑀯𑀺𑀭𑀸𑀕𑀜𑁆𑀘 𑀅𑀯𑀺𑀚𑁆𑀚𑀸𑀯𑀺𑀭𑀸𑀕𑀜𑁆𑀘𑁇 𑀢𑀲𑁆𑀲 𑀪𑀺𑀓𑁆𑀔𑀼𑀦𑁄𑀢𑀺 𑀅𑀦𑀼𑀧𑀸𑀤𑀺𑀲𑁂𑀲𑀦𑀺𑀩𑁆𑀩𑀸𑀦𑀥𑀸𑀢𑀼𑀁 𑀫𑀦𑁆𑀢𑁂𑀢𑀺𑁇 𑀅𑀬𑀁 𑀲𑀼𑀢𑁆𑀢𑀲𑁆𑀲 𑀅𑀢𑁆𑀣𑀦𑀺𑀤𑁆𑀤𑁂𑀲𑁄𑁇

(111.)

857\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄? 𑀬𑀲𑁆𑀲 𑀬𑀢𑁆𑀣 𑀧𑀭𑀺𑀍𑀆𑀳𑁂𑀢𑀺 𑀢𑀲𑁆𑀲 𑀧𑀭𑀺𑀟𑀬𑁆𑀳𑀦𑁆𑀢𑀲𑁆𑀲 𑀲𑁄 𑀬𑀣𑀸𑀪𑀽𑀢𑀁 𑀦𑀢𑁆𑀣𑀺 𑀦𑀺𑀩𑁆𑀩𑀺𑀦𑁆𑀤𑀢𑀺 𑀘, 𑀅𑀬𑀁 𑀯𑀺𑀘𑀬𑁄 𑀘 𑀬𑀼𑀢𑁆𑀢𑀺 𑀘𑁇 (𑁨--𑁩)

858\. 𑀧𑀤𑀝𑁆𑀞𑀸𑀦𑁄 𑀭𑀸𑀕𑀚𑁄 𑀧𑀭𑀺𑀍𑀆𑀳𑁄 𑀲𑀼𑀔𑀺𑀦𑁆𑀤𑁆𑀭𑀺𑀬𑀲𑁆𑀲 𑀤𑁄𑀫𑀦𑀲𑁆𑀲𑀺𑀦𑁆𑀤𑁆𑀭𑀺𑀬𑀲𑁆𑀲 𑀘 𑀧𑀤𑀝𑁆𑀞𑀸𑀦𑀁𑁇 𑀤𑁄𑀲𑀚𑁄 𑀧𑀭𑀺𑀍𑀆𑀳𑁄 𑀲𑀼𑀔𑀺𑀦𑁆𑀤𑁆𑀭𑀺𑀬𑀲𑁆𑀲 𑀤𑁄𑀫𑀦𑀲𑁆𑀲𑀺𑀦𑁆𑀤𑁆𑀭𑀺𑀬𑀲𑁆𑀲 𑀘 𑀧𑀤𑀝𑁆𑀞𑀸𑀦𑀁𑁇 𑀫𑁄𑀳𑀚𑁄 𑀧𑀭𑀺𑀍𑀆𑀳𑁄 𑀉𑀧𑁂𑀓𑁆𑀔𑀺𑀦𑁆𑀤𑁆𑀭𑀺𑀬𑀲𑁆𑀲 𑀤𑁄𑀫𑀦𑀲𑁆𑀲𑀺𑀦𑁆𑀤𑁆𑀭𑀺𑀬𑀲𑁆𑀲 𑀘 𑀧𑀤𑀝𑁆𑀞𑀸𑀦𑀁𑁇 (𑁪)

859\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄 𑀳𑀸𑀭𑁄? 𑀨𑀲𑁆𑀲𑀧𑀭𑁂𑀢𑁄 𑀯𑁂𑀤𑀦𑀸𑀧𑀭𑁂𑀢𑁄 𑀲𑀜𑁆𑀜𑀸𑀧𑀭𑁂𑀢𑁄𑀧𑀺 𑀲𑀗𑁆𑀔𑀸𑀭𑀧𑀭𑁂𑀢𑁄𑀧𑀺 𑀬𑁂𑀦 𑀬𑁂𑀦 𑀫𑀜𑁆𑀜𑀢𑀺 𑀬𑀤𑀺 𑀲𑀼𑀪𑀦𑀺𑀫𑀺𑀢𑁆𑀢𑁂𑀦 𑀬𑀤𑀺 𑀲𑀼𑀔𑀦𑀺𑀫𑀺𑀢𑁆𑀢𑁂𑀦 𑀬𑀤𑀺 𑀦𑀺𑀘𑁆𑀘𑀦𑀺𑀫𑀺𑀢𑁆𑀢𑁂𑀦 𑀬𑀤𑀺 𑀅𑀢𑁆𑀢𑀦𑀺𑀫𑀺𑀢𑁆𑀢𑁂𑀦 𑀅𑀲𑀼𑀪𑁂 𑀲𑀼𑀪𑀦𑁆𑀢𑀺 𑀫𑀜𑁆𑀜𑀢𑀺, 𑀏𑀯𑀁 𑀲𑀩𑁆𑀩𑀁 𑀭𑀸𑀕𑀚𑁂 𑀧𑀭𑀺𑀍𑀆𑀳𑁂 𑀯𑀼𑀢𑁆𑀢𑁂 𑀘𑀢𑁆𑀢𑀸𑀭𑁄 𑀧𑀭𑀺𑀍𑀆𑀳𑀸 𑀯𑀼𑀢𑁆𑀢𑀸 𑀪𑀯𑀦𑁆𑀢𑀺𑁇 𑀭𑀸𑀕𑀚𑁄 𑀤𑁄𑀲𑀚𑁄 𑀫𑁄𑀳𑀚𑁄 𑀤𑀺𑀝𑁆𑀞𑀺𑀚𑁄 𑀘 𑀭𑀸𑀕𑀁 𑀯𑀤𑀸𑀫𑀻𑀢𑀺 𑀅𑀢𑁆𑀢𑀢𑁄 𑀯𑀤𑀢𑀺𑁇 𑀲𑀩𑁆𑀩𑀸𑀦𑀺 𑀧𑀦𑁆𑀦𑀭𑀲 𑀧𑀤𑀸𑀦𑀺 𑀅𑀦𑀺𑀘𑁆𑀘𑀁 𑀤𑀼𑀓𑁆𑀔𑀦𑁆𑀢𑀺𑁇 (𑁫)

860\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄? 𑀇𑀥 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀧𑀭𑀺𑀍𑀆𑀳𑁂𑀦 𑀦 𑀅𑀘𑁆𑀙𑀦𑁆𑀢𑀺 𑀢𑁂 𑀪𑀯𑀁 𑀦𑀸𑀪𑀺𑀦𑀦𑁆𑀤𑀦𑁆𑀢𑀺𑁇 𑀬𑁂 𑀪𑀯𑀁 𑀦𑀸𑀪𑀺𑀦𑀦𑁆𑀤𑀦𑁆𑀢𑀺, 𑀢𑁂 𑀧𑀭𑀺𑀦𑀺𑀩𑁆𑀩𑀸𑀬𑀺𑀲𑁆𑀲𑀦𑁆𑀢𑀺𑁇 𑀅𑀬𑀁 𑀅𑀥𑀺𑀧𑁆𑀧𑀸𑀬𑁄𑁇 (𑁬)

861\. 𑀢𑀢𑁆𑀣 𑀓𑀢𑀫𑁄 𑀆𑀯𑀝𑁆𑀝𑁄? 𑀲𑀁𑀓𑀺𑀮𑁂𑀲𑀪𑀸𑀕𑀺𑀬𑁂𑀦 𑀤𑀼𑀓𑁆𑀔𑀜𑁆𑀘 𑀲𑀫𑀼𑀤𑀬𑀜𑁆𑀘 𑀦𑀺𑀤𑁆𑀤𑀺𑀲𑀢𑀺𑁇 𑀦𑀺𑀩𑁆𑀩𑁂𑀥𑀪𑀸𑀕𑀺𑀬𑁂𑀦 𑀫𑀕𑁆𑀕𑀜𑁆𑀘 𑀦𑀺𑀭𑁄𑀥𑀜𑁆𑀘𑁇 (𑁭)

862\. 𑀢𑀢𑁆𑀣 𑀓𑀢𑀫𑀸 𑀯𑀺𑀪𑀢𑁆𑀢𑀺? 𑀲𑀦𑁆𑀢𑀸𑀧𑀚𑀸𑀢𑁄 𑀭𑁄𑀕𑀚𑀸𑀢𑁄 𑀭𑁄𑀕𑀁 𑀯𑀤𑀢𑀺 𑀅𑀢𑁆𑀢𑀢𑁄 𑀢𑀁 𑀦 𑀏𑀓𑀁𑀲𑁂𑀦 𑀳𑁄𑀢𑀺 𑀅𑀫𑀦𑀲𑀺𑀓𑀸𑀭𑀸 𑀲𑀦𑁆𑀢𑀸𑀧𑀚𑀸𑀢𑁄 𑀔𑁄 𑀦 𑀘 𑀭𑁄𑀕𑀁 𑀅𑀢𑁆𑀢𑀢𑁄 𑀯𑀤𑀢𑀺𑁇 (𑁮)

863\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀯𑀢𑁆𑀢𑀦𑁄? 𑀧𑀓𑁆𑀔𑀧𑀝𑀺𑀧𑀓𑁆𑀔𑀦𑀺𑀤𑀲𑁆𑀲𑀦𑀢𑁆𑀣𑀁 𑀪𑀽𑀫𑀺 𑀧𑀭𑀺𑀯𑀢𑁆𑀢𑀦𑀸𑀬𑁇 (𑁯)

864\. 𑀢𑀢𑁆𑀣 𑀓𑀢𑀫𑁄 𑀯𑁂𑀯𑀘𑀦𑁄 𑀳𑀸𑀭𑁄? 𑀭𑁄𑀕𑀜𑁆𑀘 𑀅𑀢𑁆𑀢𑀢𑁄 𑀯𑀤𑀢𑀺 𑀲𑀮𑁆𑀮𑀁 𑀅𑀢𑁆𑀢𑀢𑁄 𑀯𑀤𑀢𑀺𑁇 𑀧𑀦𑁆𑀦𑀭𑀲 𑀧𑀤𑀸𑀦𑀺 𑀲𑀩𑁆𑀩𑀸𑀦𑀺 𑀯𑀢𑁆𑀢𑀩𑁆𑀩𑀸𑀦𑀺𑁇 (𑁧𑁦)

865\. 𑀢𑀢𑁆𑀣 𑀓𑀢𑀫𑀸 𑀧𑀜𑁆𑀜𑀢𑁆𑀢𑀺? 𑀲𑀦𑁆𑀢𑀸𑀧𑀚𑀸𑀢𑁄𑀢𑀺 𑀤𑁄𑀫𑀦𑀲𑁆𑀲𑀧𑀤𑀝𑁆𑀞𑀸𑀦𑀁𑁇 𑀲𑀩𑁆𑀩𑁂 𑀯𑀘𑀦𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀧𑁂𑀢𑀺𑁇 𑀭𑁄𑀕𑀁 𑀯𑀤𑀢𑀺 𑀅𑀢𑁆𑀢𑀢𑁄 𑀯𑀺𑀧𑀮𑁆𑀮𑀸𑀲𑁄 𑀲𑀁𑀓𑀺𑀮𑁂𑀲𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀧𑁂𑀢𑀺𑁇 𑀬𑀁 𑀦𑀸𑀪𑀺𑀦𑀦𑁆𑀤𑀢𑀺, 𑀢𑀁 𑀤𑀼𑀓𑁆𑀔𑀦𑁆𑀢𑀺 𑀯𑀺𑀧𑀮𑁆𑀮𑀸𑀲𑀦𑀺𑀓𑁆𑀔𑁂𑀧𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 𑀢𑁂 𑀅𑀓𑀢𑀲𑀢𑁆𑀢𑀸 𑀮𑁄𑀓𑀸 𑀫𑀚𑁆𑀛𑁂𑀦 𑀯𑁂𑀫𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸𑁇 (𑁧𑁧)

866\. 𑀢𑀢𑁆𑀣 𑀓𑀢𑀫𑁄 𑀑𑀢𑀭𑀡𑁄? 𑀲𑀦𑁆𑀢𑀸𑀧𑀚𑀸𑀢𑁄𑀢𑀺 𑀢𑀻𑀡𑀺 𑀅𑀓𑀼𑀲𑀮𑀫𑀽𑀮𑀸𑀦𑀺, 𑀢𑁂 𑀲𑀗𑁆𑀔𑀸𑀭𑀸 𑀲𑀗𑁆𑀔𑀸𑀭𑀓𑁆𑀔𑀦𑁆𑀥𑀧𑀭𑀺𑀬𑀸𑀧𑀦𑁆𑀦𑀸, 𑀥𑀸𑀢𑀽𑀲𑀼 𑀥𑀫𑁆𑀫𑀥𑀸𑀢𑀼, 𑀆𑀬𑀢𑀦𑁂𑀲𑀼 𑀥𑀫𑁆𑀫𑀸𑀬𑀢𑀦𑀁𑁇 𑀇𑀦𑁆𑀤𑁆𑀭𑀺𑀬𑁂𑀲𑀼 𑀇𑀢𑁆𑀣𑀺𑀦𑁆𑀤𑁆𑀭𑀺𑀬𑀁 𑀧𑀼𑀭𑀺𑀲𑀺𑀦𑁆𑀤𑁆𑀭𑀺𑀬𑀜𑁆𑀘 𑀧𑀤𑀝𑁆𑀞𑀸𑀦𑀁𑁇 (𑁧𑁨)

867\. 𑀢𑀢𑁆𑀣 𑀓𑀢𑀫𑁄 𑀲𑁄𑀥𑀦𑁄? 𑀲𑀼𑀤𑁆𑀥𑁄 𑀲𑀼𑀢𑁆𑀢𑀲𑁆𑀲 𑀆𑀭𑀫𑁆𑀪𑁄𑁇 (𑁧𑁩)

868\. 𑀢𑀢𑁆𑀣 𑀓𑀢𑀫𑁄 𑀅𑀥𑀺𑀝𑁆𑀞𑀸𑀦𑁄 𑀳𑀸𑀭𑁄? 𑀧𑀭𑀺𑀍𑀆𑀳𑁄𑀢𑀺 𑀬𑁂 𑀲𑀢𑁆𑀢𑀸 𑀮𑁄𑀓𑀸 𑀏𑀓𑀢𑁆𑀢𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸, 𑀢𑁂 𑀅𑀓𑀢𑀲𑀢𑁆𑀢𑀸 𑀮𑁄𑀓𑀸 𑀫𑀚𑁆𑀛𑁂𑀦 𑀯𑁂𑀫𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸𑁇 (𑁧𑁪)

869\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀓𑁆𑀔𑀸𑀭𑁄? 𑀲𑀦𑁆𑀢𑀸𑀧𑀚𑀸𑀢𑁄𑀢𑀺 𑀅𑀬𑁄𑀦𑀺𑀲𑁄 𑀫𑀦𑀲𑀺𑀓𑀸𑀭𑁄 𑀳𑁂𑀢𑀼, 𑀯𑀺𑀧𑀮𑁆𑀮𑀸𑀲𑀜𑁆𑀘 𑀧𑀘𑁆𑀘𑀬𑁄𑁇 𑀢𑀢𑁆𑀣 𑀤𑁆𑀯𑀻𑀳𑀺 𑀥𑀫𑁆𑀫𑁂𑀳𑀺 𑀅𑀢𑁆𑀢𑀸 𑀅𑀪𑀺𑀦𑀺𑀯𑀺𑀝𑁆𑀞𑀸 𑀘𑀺𑀢𑁆𑀢𑀜𑁆𑀘 𑀘𑁂𑀢𑀲𑀺𑀓𑀜𑁆𑀘 𑀥𑀫𑁆𑀫𑁂 𑀉𑀪𑀬𑀸𑀦𑀺 𑀢𑀲𑁆𑀲 𑀯𑀺𑀧𑀭𑀻𑀢𑁂𑀦 𑀧𑀭𑀸𑀫𑀲𑀢𑁄𑁇 𑀅𑀧𑀭𑁄 𑀧𑀭𑀺𑀬𑀸𑀬𑁄, 𑀘𑁂𑀢𑀲𑀺𑀓𑁂𑀳𑀺 𑀥𑀫𑁆𑀫𑁂𑀳𑀺 𑀅𑀢𑁆𑀢𑀲𑀜𑁆𑀜𑀸 𑀅𑀦𑀢𑁆𑀢𑀲𑀜𑁆𑀜𑀸 𑀲𑀫𑀼𑀕𑁆𑀖𑀸𑀢𑁂𑀢𑀺𑁇 𑀅𑀧𑀭𑁄 𑀧𑀭𑀺𑀬𑀸𑀬𑁄𑁇 𑀅𑀦𑀺𑀘𑁆𑀘𑀲𑀜𑁆𑀜𑀸 𑀘𑁂𑀢𑀲𑀺𑀓𑁂𑀲𑀼 𑀥𑀫𑁆𑀫𑁂𑀲𑀼, 𑀦 𑀢𑀼 𑀅𑀢𑁆𑀢𑀲𑀜𑁆𑀜𑀸𑁇 𑀇𑀤𑀁 𑀯𑀼𑀘𑁆𑀘𑀢𑀺 𑀘𑀺𑀢𑁆𑀢𑀦𑁆𑀢𑀺 𑀯𑀸 𑀫𑀦𑁄𑀢𑀺 𑀯𑀸 𑀯𑀺𑀜𑁆𑀜𑀸𑀡𑀦𑁆𑀢𑀺 𑀯𑀸 𑀇𑀤𑀁 𑀤𑀻𑀖𑀭𑀢𑁆𑀢𑀁 𑀅𑀩𑁆𑀪𑀼𑀕𑁆𑀕𑀢𑀁 𑀏𑀢𑀁 𑀫𑀫, 𑀏𑀲𑁄𑀳𑀫𑀲𑁆𑀫𑀺, 𑀏𑀲𑁄 𑀫𑁂 𑀅𑀢𑁆𑀢𑀸𑀢𑀺𑁇 𑀢𑀢𑁆𑀣 𑀘𑁂𑀢𑀲𑀺𑀓𑀸 𑀥𑀫𑁆𑀫𑀸𑀦𑀼𑀧𑀲𑁆𑀲𑀦𑀸 𑀏𑀲𑀸𑀧𑀺 𑀥𑀫𑁆𑀫𑀲𑀜𑁆𑀜𑀸𑁇 𑀢𑀲𑁆𑀲 𑀓𑁄 𑀳𑁂𑀢𑀼, 𑀓𑁄 𑀧𑀘𑁆𑀘𑀬𑁄? 𑀅𑀳𑀁𑀓𑀸𑀭𑁄 𑀳𑁂𑀢𑀼, 𑀫𑀫𑀗𑁆𑀓𑀸𑀭𑁄 𑀧𑀘𑁆𑀘𑀬𑁄𑁇 (𑁧𑁫)

870\. 𑀢𑀢𑁆𑀣 𑀓𑀢𑀫𑁄 𑀲𑀫𑀸𑀭𑁄𑀧𑀦𑁄? 𑀅𑀬𑀁 𑀮𑁄𑀓𑁄 𑀲𑀦𑁆𑀢𑀸𑀧𑀚𑀸𑀢𑁄𑀢𑀺 𑀅𑀓𑀼𑀲𑀮𑀁 𑀫𑀦𑁆𑀢𑁂𑀢𑀺 𑀯𑀺𑀜𑁆𑀜𑀸𑀡𑀁 𑀦𑀸𑀫𑀭𑀽𑀧𑀲𑁆𑀲 𑀧𑀘𑁆𑀘𑀬𑁄 𑀬𑀸𑀯 𑀚𑀭𑀸𑀫𑀭𑀡𑀦𑁆𑀢𑀺, 𑀅𑀬𑀁 𑀲𑀫𑀸𑀭𑁄𑀧𑀦𑁄𑁇

871\. 𑀏𑀯𑀫𑁂𑀢𑀁 𑀬𑀣𑀸𑀪𑀽𑀢𑀁, 𑀲𑀫𑁆𑀫𑀧𑁆𑀧𑀜𑁆𑀜𑀸𑀬 𑀧𑀲𑁆𑀲𑀢𑀺 𑀅𑀓𑀼𑀲𑀮𑀫𑀽𑀮𑀸𑀦𑀁 𑀧𑀳𑀸𑀦𑀁𑁇 𑀢𑀢𑁆𑀣 𑀅𑀯𑀺𑀚𑁆𑀚𑀸𑀦𑀺𑀭𑁄𑀥𑁄 𑀅𑀯𑀺𑀚𑁆𑀚𑀸𑀦𑀺𑀭𑁄𑀥𑀸 𑀬𑀸𑀯 𑀚𑀭𑀸𑀫𑀭𑀡𑀦𑀺𑀭𑁄𑀥𑁄, 𑀅𑀬𑀁 𑀲𑀫𑀸𑀭𑁄𑀧𑀦𑁄𑁇 (𑁧𑁬)

(112.)

872\. 𑀘𑀢𑁆𑀢𑀸𑀭𑁄 𑀧𑀼𑀕𑁆𑀕𑀮𑀸—  𑀅𑀦𑀼𑀲𑁄𑀢𑀕𑀸𑀫𑀻 𑀧𑀝𑀺𑀲𑁄𑀢𑀕𑀸𑀫𑀻 𑀞𑀺𑀢𑀢𑁆𑀢𑁄, 𑀢𑀺𑀡𑁆𑀡𑁄 𑀧𑀸𑀭𑀗𑁆𑀕𑀢𑁄 𑀣𑀮𑁂 𑀢𑀺𑀝𑁆𑀞𑀢𑀺 𑀩𑁆𑀭𑀸𑀳𑁆𑀫𑀡𑁄𑀢𑀺𑁇

873\. 𑀢𑀢𑁆𑀣 𑀬𑁄 𑀅𑀦𑀼𑀲𑁄𑀢𑀕𑀸𑀫𑀻 𑀅𑀬𑀁 𑀓𑀸𑀫𑁂 𑀲𑁂𑀯𑀢𑀺𑁇 𑀧𑀸𑀧𑀜𑁆𑀘 𑀓𑀫𑁆𑀫𑀁 𑀓𑀭𑁄𑀢𑀺 𑀬𑀸𑀯 𑀓𑀸𑀫𑁂 𑀧𑀝𑀺𑀲𑁂𑀯𑀢𑀺𑁇 𑀇𑀤𑀁 𑀮𑁄𑀪𑁄 𑀅𑀓𑀼𑀲𑀮𑀫𑀽𑀮𑀁, 𑀲𑁄𑀬𑁂𑀯 𑀢𑀡𑁆𑀳𑀸, 𑀲𑁄 𑀢𑁂𑀳𑀺 𑀓𑀸𑀫𑁂𑀳𑀺 𑀯𑀼𑀬𑁆𑀳𑀢𑀺 𑀅𑀦𑀼𑀲𑁄𑀢𑀕𑀸𑀫𑀻𑀢𑀺 𑀯𑀼𑀘𑁆𑀘𑀢𑀺𑁇 𑀬𑁄 𑀧𑀼𑀕𑁆𑀕𑀮𑁄 𑀢𑀸𑀳𑀺 𑀕𑀫𑀺𑀢𑁄 𑀢𑀧𑁆𑀧𑀘𑁆𑀘𑀬𑀸 𑀢𑀲𑁆𑀲 𑀳𑁂𑀢𑀼 𑀅𑀓𑀼𑀲𑀮𑀓𑀫𑁆𑀫𑀁 𑀓𑀭𑁄𑀢𑀺 𑀓𑀸𑀬𑁂𑀦 𑀘 𑀯𑀸𑀘𑀸𑀬 𑀘, 𑀅𑀬𑀁 𑀯𑀼𑀘𑁆𑀘𑀢𑀺 𑀧𑀸𑀧𑀓𑀫𑁆𑀫𑀁 𑀓𑀭𑁄𑀢𑀻𑀢𑀺𑁇 𑀢𑀲𑁆𑀲 𑀢𑀻𑀡𑀺 𑀲𑁄𑀢𑀸𑀦𑀺 𑀲𑀓𑁆𑀓𑀸𑀬𑀤𑀺𑀝𑁆𑀞𑀺 𑀯𑀺𑀘𑀺𑀓𑀺𑀘𑁆𑀙𑀸 𑀲𑀻𑀮𑀩𑁆𑀩𑀢𑀧𑀭𑀸𑀫𑀸𑀲𑁄𑁇 𑀇𑀫𑁂𑀳𑀺 𑀢𑀻𑀳𑀺 𑀲𑁄𑀢𑁂𑀳𑀺 𑀢𑀺𑀯𑀺𑀥𑀥𑀸𑀢𑀼𑀬𑀁 𑀉𑀧𑁆𑀧𑀚𑁆𑀚𑀢𑀺 𑀓𑀸𑀫𑀥𑀸𑀢𑀼𑀬𑀁 𑀭𑀽𑀧𑀥𑀸𑀢𑀼𑀬𑀁 𑀅𑀭𑀽𑀧𑀥𑀸𑀢𑀼𑀬𑀁𑁇 𑀢𑁂𑀦 𑀧𑀝𑀺𑀧𑀓𑁆𑀔𑁂𑀦 𑀬𑁄 𑀓𑀸𑀫𑁂 𑀦 𑀧𑀝𑀺𑀲𑁂𑀯𑀢𑀺𑁇 𑀬𑁄 𑀲𑀻𑀮𑀯𑀢𑀁 𑀦 𑀧𑀭𑀸𑀫𑀲𑀢𑀺𑁇 𑀬𑁄 𑀲𑀓𑁆𑀓𑀸𑀬𑀤𑀺𑀝𑁆𑀞𑀻𑀦𑀁 𑀧𑀳𑀸𑀦𑀸𑀬 𑀓𑀸𑀫𑁂𑀲𑀼 𑀬𑀣𑀸𑀪𑀽𑀢𑀁 𑀆𑀤𑀻𑀦𑀯𑀁 𑀧𑀲𑁆𑀲𑀢𑀺𑁇 𑀬𑁂𑀦 𑀘 𑀢𑁂 𑀥𑀫𑁆𑀫𑁂 𑀧𑀝𑀺𑀲𑁂𑀯𑀢𑀺𑁇 𑀬𑀜𑁆𑀘 𑀢𑀧𑁆𑀧𑀘𑁆𑀘𑀬𑀸 𑀢𑀺𑀝𑁆𑀞𑀢𑀺 𑀩𑁆𑀭𑀸𑀳𑁆𑀫𑀡𑁄𑀢𑀺 𑀅𑀭𑀳𑀁 𑀓𑀺𑀭𑁇 𑀢𑀢𑁆𑀣 𑀅𑀭𑀳𑀁 𑀢𑀲𑁆𑀲 𑀧𑀸𑀭𑀗𑁆𑀕𑀢𑁄 𑀳𑁄𑀢𑀺, 𑀧𑀸𑀭𑀗𑁆𑀕𑀢𑀲𑁆𑀲 𑀣𑀮𑁂 𑀢𑀺𑀝𑁆𑀞𑀢𑀺 𑀲𑁄𑀧𑀸𑀤𑀺𑀲𑁂𑀲𑀸 𑀦𑀺𑀩𑁆𑀩𑀸𑀦𑀥𑀸𑀢𑀼𑁇 𑀅𑀦𑀼𑀲𑁄𑀢𑀕𑀸𑀫𑀺𑀦𑀻𑀢𑀺 𑀤𑀲𑁆𑀲𑀦𑀧𑁆𑀧𑀳𑀸𑀢𑀩𑁆𑀩𑀸𑀦𑀁 𑀲𑀁𑀬𑁄𑀚𑀦𑀸𑀦𑀁 𑀅𑀧𑁆𑀧𑀳𑀸𑀦𑀫𑀸𑀳𑁇 𑀧𑀝𑀺𑀲𑁄𑀢𑀕𑀸𑀫𑀺𑀦𑀻𑀢𑀺 𑀨𑀮𑁂 𑀤𑀺𑀝𑁆𑀞𑁂𑀓𑀝𑁆𑀞𑀸𑀦𑀜𑁆𑀘 𑀓𑀺𑀮𑁂𑀲𑀸𑀦𑀁 𑀧𑀳𑀸𑀦𑀫𑀸𑀳, 𑀞𑀺𑀢𑀢𑁆𑀢𑁂𑀦 𑀧𑀜𑁆𑀘𑀦𑁆𑀦𑀁 𑀑𑀭𑀫𑁆𑀪𑀸𑀕𑀺𑀬𑀸𑀦𑀁 𑀲𑀁𑀬𑁄𑀚𑀦𑀸𑀦𑀁 𑀧𑀳𑀸𑀦𑀫𑀸𑀳𑁇 𑀢𑀢𑁆𑀣 𑀅𑀦𑀼𑀲𑁄𑀢𑀕𑀸𑀫𑀺𑀦𑀸 𑀫𑀕𑁆𑀕𑀭𑀽𑀧𑀺𑀫𑀸𑀳𑁇 𑀧𑀝𑀺𑀲𑁄𑀢𑀕𑀸𑀫𑀺𑀦𑀸 𑀞𑀺𑀢𑀢𑁆𑀢𑁂𑀦 𑀘 𑀫𑀕𑁆𑀕𑀫𑀺𑀢𑀺𑀫𑀸𑀳𑁇 𑀧𑀸𑀭𑀗𑁆𑀕𑀢𑁂𑀦 𑀲𑀸𑀯𑀓𑀸 𑀅𑀲𑁂𑀓𑁆𑀔𑀸 𑀘 𑀲𑀫𑁆𑀫𑀸𑀲𑀫𑁆𑀩𑀼𑀤𑁆𑀥𑀸 𑀘 𑀯𑀼𑀢𑁆𑀢𑀸𑁇 𑀅𑀦𑀼𑀲𑁄𑀢𑀕𑀸𑀫𑀺𑀦𑀸 𑀲𑀓𑁆𑀓𑀸𑀬𑀲𑀫𑀼𑀤𑀬𑀕𑀸𑀫𑀺𑀦𑀺𑀁 𑀧𑀝𑀺𑀧𑀤𑀫𑀸𑀳𑁇 𑀧𑀝𑀺𑀲𑁄𑀢𑀕𑀸𑀫𑀺𑀦𑀸 𑀞𑀺𑀢𑀢𑁆𑀢𑁂𑀦 𑀲𑀓𑁆𑀓𑀸𑀬𑀦𑀺𑀭𑁄𑀥𑀕𑀸𑀫𑀺𑀦𑀺𑀁 𑀧𑀝𑀺𑀧𑀤𑀫𑀸𑀳𑁇 𑀧𑀸𑀭𑀗𑁆𑀕𑀢𑁂𑀦 𑀤𑀲 𑀅𑀲𑁂𑀓𑁆𑀔𑀸 𑀅𑀭𑀳𑀦𑁆𑀢𑀸 𑀥𑀫𑁆𑀫𑀸 𑀯𑀼𑀢𑁆𑀢𑀸𑁇 𑀅𑀬𑀁 𑀲𑀼𑀢𑁆𑀢𑀢𑁆𑀣𑁄𑁇

(113.)

874\. 𑀢𑀢𑁆𑀣 𑀓𑀢𑀫𑀸 𑀤𑁂𑀲𑀦𑀸? 𑀇𑀫𑀲𑁆𑀫𑀺𑀁 𑀳𑀺 𑀲𑀼𑀢𑁆𑀢𑁂 𑀘𑀢𑁆𑀢𑀸𑀭𑀺 𑀅𑀭𑀺𑀬𑀲𑀘𑁆𑀘𑀸𑀦𑀺 𑀤𑁂𑀲𑀺𑀢𑀸𑀦𑀺𑁇 𑀢𑁂𑀥𑀸𑀢𑀼𑀓𑀮𑁄𑀓𑀲𑀫𑀢𑀺𑀓𑁆𑀓𑀫𑀦𑀜𑁆𑀘𑁇 (𑁧)

875\. 𑀢𑀢𑁆𑀣 𑀓𑀢𑀫𑁄 𑀯𑀺𑀘𑀬𑁄 𑀳𑀸𑀭𑁄? 𑀬𑁄 𑀓𑀸𑀫𑁂 𑀧𑀝𑀺𑀲𑁂𑀯𑀢𑀺 𑀧𑀸𑀧𑀁 𑀓𑀭𑁂𑀬𑁆𑀬𑀸𑀢𑀺 𑀬𑁄 𑀘 𑀓𑀸𑀫𑁂 𑀦 𑀧𑀝𑀺𑀲𑁂𑀯𑀢𑀺 𑀲𑁄 𑀧𑀸𑀧𑀓𑀫𑁆𑀫𑀁 𑀦 𑀓𑀭𑁂𑀬𑁆𑀬𑀸𑀢𑀺 𑀬𑁄 𑀘 𑀇𑀫𑁂𑀳𑀺 𑀤𑁆𑀯𑀻𑀳𑀺 𑀪𑀽𑀫𑀻𑀳𑀺 𑀉𑀢𑁆𑀢𑀺𑀡𑁆𑀡𑁄 𑀧𑀸𑀭𑀗𑁆𑀕𑀢𑁄𑀢𑀺 𑀬𑀸 𑀯𑀻𑀫𑀁𑀲𑀸 𑀅𑀬𑀁 𑀯𑀺𑀘𑀬𑁄𑁇 (𑁨)

876\. 𑀬𑀼𑀢𑁆𑀢𑀻𑀢𑀺 𑀬𑀼𑀚𑁆𑀚𑀢𑀺 𑀲𑀼𑀢𑁆𑀢𑁂𑀲𑀼, 𑀦𑀸𑀬𑀼𑀚𑁆𑀚𑀢𑀻𑀢𑀺 𑀬𑀸 𑀯𑀻𑀫𑀁𑀲𑀸𑀬, 𑀅𑀬𑀁 𑀬𑀼𑀢𑁆𑀢𑀺𑁇 (𑁩)

877\. 𑀧𑀤𑀝𑁆𑀞𑀸𑀦𑁄𑀢𑀺 𑀅𑀦𑀼𑀲𑁄𑀢𑀕𑀸𑀫𑀺𑀦𑀸 𑀲𑀢𑁆𑀢𑀦𑁆𑀦𑀁 𑀲𑀁𑀬𑁄𑀚𑀦𑀸𑀦𑀁 𑀧𑀤𑀝𑁆𑀞𑀸𑀦𑀁𑁇 𑀅𑀓𑀼𑀲𑀮𑀲𑁆𑀲 𑀓𑀺𑀭𑀺𑀬𑀸 𑀅𑀓𑀼𑀲𑀮𑀲𑁆𑀲 𑀫𑀽𑀮𑀸𑀦𑀁 𑀧𑀤𑀝𑁆𑀞𑀸𑀦𑀁𑁇 𑀧𑀝𑀺𑀲𑁄𑀢𑀕𑀸𑀫𑀺𑀦𑀸 𑀬𑀣𑀸𑀪𑀽𑀢𑀤𑀲𑁆𑀲𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀞𑀺𑀢𑀢𑁆𑀢𑁂𑀦 𑀅𑀲𑀁𑀳𑀸𑀭𑀺𑀬𑀸𑀬 𑀧𑀤𑀝𑁆𑀞𑀸𑀦𑀁𑁇 𑀧𑀸𑀭𑀗𑁆𑀕𑀢𑁄𑀢𑀺 𑀓𑀤𑀸𑀘𑀺 𑀪𑀽𑀫𑀺𑀬𑀸 𑀧𑀤𑀝𑁆𑀞𑀸𑀦𑀁𑁇 (𑁪)

878\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄 𑀳𑀸𑀭𑁄? 𑀬𑁄 𑀅𑀦𑀼𑀲𑁄𑀢𑀁 𑀕𑀘𑁆𑀙𑀢𑀺 𑀢𑀡𑁆𑀳𑀸𑀯𑀲𑁂𑀦𑁇 𑀲𑀩𑁆𑀩𑁂𑀲𑀫𑁆𑀧𑀺 𑀓𑀺𑀮𑁂𑀲𑀸𑀦𑀁 𑀯𑀲𑁂𑀦 𑀕𑀘𑁆𑀙𑀢𑀺𑁇 𑀬𑁄 𑀧𑀝𑀺𑀲𑁄𑀢𑀁 𑀯𑀸𑀬𑀫𑀢𑀺𑁇 𑀢𑀡𑁆𑀳𑀸𑀬 𑀲𑀩𑁆𑀩𑁂𑀲𑀫𑁆𑀧𑀺 𑀲𑁄 𑀓𑀺𑀮𑁂𑀲𑀸𑀦𑀁 𑀯𑀸𑀬𑀫𑀢𑀺 𑀧𑀝𑀺𑀲𑁄𑀢𑀁𑁇 𑀬𑁄 𑀅𑀢𑁆𑀢𑀦𑀸 𑀞𑀺𑀢𑁄 𑀓𑀸𑀬𑁂𑀦𑀧𑀺 𑀲𑁄 𑀞𑀺𑀢𑁄 𑀯𑀸𑀘𑀸𑀘𑀺𑀢𑁆𑀢𑁂𑀦𑀧𑀺 𑀲𑁄 𑀞𑀺𑀢𑁄𑁇 𑀅𑀬𑀁 𑀮𑀓𑁆𑀔𑀡𑁄 𑀳𑀸𑀭𑁄𑁇 (𑁫)

879\. 𑀢𑀢𑁆𑀣 𑀓𑀢𑀫𑁄 𑀘𑀢𑀼𑀩𑁆𑀬𑀽𑀳𑁄? 𑀇𑀥 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀅𑀦𑀼𑀲𑁄𑀢𑀕𑀸𑀫𑀺𑀦𑀺𑀬𑀸 𑀧𑀝𑀺𑀧𑀤𑀸𑀬 𑀦𑀸𑀪𑀺𑀭𑀫𑀺𑀲𑁆𑀲𑀦𑁆𑀢𑀺, 𑀢𑁂 𑀧𑀝𑀺𑀲𑁄𑀢𑀁 𑀯𑀸𑀬𑀫𑀺𑀲𑁆𑀲𑀦𑁆𑀢𑀻𑀢𑀺 𑀬𑀸𑀯 𑀓𑀤𑀸𑀘𑀺 𑀪𑀽𑀫𑀺𑀬𑀁, 𑀅𑀬𑀁 𑀅𑀥𑀺𑀧𑁆𑀧𑀸𑀬𑁄𑁇 (𑁬)

880\. 𑀆𑀯𑀝𑁆𑀝𑁄𑀢𑀺 𑀇𑀥 𑀲𑀼𑀢𑁆𑀢𑁂 𑀘𑀢𑁆𑀢𑀸𑀭𑀺 𑀲𑀼𑀢𑁆𑀢𑀸𑀦𑀺 𑀤𑁂𑀲𑀺𑀢𑀸𑀦𑀺𑁇 (𑁭)

881\. 𑀢𑀢𑁆𑀣 𑀓𑀢𑀫𑁄 𑀯𑀺𑀪𑀢𑁆𑀢𑀺 𑀳𑀸𑀭𑁄? 𑀬𑁄 𑀓𑀸𑀫𑁂 𑀧𑀝𑀺𑀲𑁂𑀯𑀢𑀺 𑀧𑀸𑀧𑀜𑁆𑀘 𑀓𑀫𑁆𑀫𑀁 𑀓𑀭𑁄𑀢𑀺𑁇 𑀲𑁄 𑀅𑀦𑀼𑀲𑁄𑀢𑀕𑀸𑀫𑀻𑀢𑀺 𑀦 𑀏𑀓𑀁𑀲𑁂𑀦 𑀲𑁄𑀢𑀸𑀧𑀦𑁆𑀦𑁄𑀧𑀺 𑀓𑀸𑀫𑁂 𑀧𑀝𑀺𑀲𑁂𑀯𑀢𑀺𑁇 𑀢𑀁 𑀪𑀸𑀕𑀺𑀬𑀜𑁆𑀘 𑀧𑀸𑀧𑀓𑀫𑁆𑀫𑀁 𑀓𑀭𑁄𑀢𑀺𑁇 𑀓𑀺𑀜𑁆𑀘𑀸𑀧𑀺 𑀲𑁂𑀓𑁆𑀔𑁄𑀧𑀺 𑀓𑀭𑁂𑀬𑁆𑀬 𑀧𑀸𑀧𑀁 𑀬𑀣𑀸 𑀲𑀼𑀢𑁆𑀢𑁂 𑀦𑀺𑀤𑁆𑀤𑀺𑀝𑁆𑀞𑁄 𑀦 𑀘 𑀲𑁄 𑀅𑀦𑀼𑀲𑁄𑀢𑀕𑀸𑀫𑀻, 𑀇𑀤𑀁 𑀯𑀺𑀪𑀚𑁆𑀚𑀩𑁆𑀬𑀸𑀓𑀭𑀡𑀻𑀬𑀁𑁇 𑀦 𑀘 𑀓𑀸𑀫𑁂 𑀧𑀝𑀺𑀲𑁂𑀯𑀢𑀺 𑀦 𑀘 𑀧𑀸𑀧𑀓𑀫𑁆𑀫𑀁 𑀓𑀭𑁄𑀢𑀺 𑀧𑀝𑀺𑀲𑁄𑀢𑀕𑀸𑀫𑀻 𑀦 𑀘 𑀏𑀓𑀁𑀲𑁂𑀦 𑀲𑀩𑁆𑀩𑁂 𑀩𑀸𑀳𑀺𑀭𑀓𑁄 𑀓𑀸𑀫𑁂𑀲𑀼 𑀯𑀻𑀢𑀭𑀸𑀕𑁄 𑀦 𑀘 𑀓𑀸𑀫𑁂 𑀧𑀝𑀺𑀲𑁂𑀯𑀢𑀺, 𑀢𑁂𑀦 𑀘 𑀧𑀸𑀧𑀓𑀫𑁆𑀫𑀁 𑀓𑀭𑁄𑀢𑀺 𑀅𑀦𑀼𑀲𑁄𑀢𑀕𑀸𑀫𑀻 𑀧𑀝𑀺𑀲𑁄𑀢𑀕𑀸𑀫𑀻, 𑀅𑀬𑀁 𑀯𑀺𑀪𑀢𑁆𑀢𑀺𑁇 (𑁮)

882\. 𑀢𑀢𑁆𑀣 𑀓𑀢𑀫𑁄 𑀧𑀭𑀺𑀯𑀢𑁆𑀢𑀦𑁄 𑀳𑀸𑀭𑁄? 𑀦𑀺𑀤𑁆𑀤𑀺𑀝𑁆𑀞𑁄 𑀧𑀝𑀺𑀧𑀓𑁆𑀔𑁄𑁇 (𑁯)

883\. 𑀯𑁂𑀯𑀘𑀦𑁄𑀢𑀺 𑀓𑀸𑀫𑁂𑀲𑀼 𑀯𑀢𑁆𑀣𑀼𑀓𑀸𑀫𑀸𑀧𑀺 𑀓𑀺𑀮𑁂𑀲𑀓𑀸𑀫𑀸𑀧𑀺 𑀭𑀽𑀧𑀲𑀤𑁆𑀤𑀕𑀦𑁆𑀥𑀭𑀲𑀨𑀲𑁆𑀲𑀧𑀼𑀢𑁆𑀢𑀤𑀸𑀭𑀤𑀸𑀲𑀓𑀫𑁆𑀫𑀓𑀭𑀧𑁄𑀭𑀺𑀲𑀜𑁆𑀘 𑀧𑀭𑀺𑀕𑁆𑀕𑀳𑀸𑁇 (𑁧𑁦)

884\. 𑀧𑀜𑁆𑀜𑀢𑁆𑀢𑀻𑀢𑀺 𑀲𑀩𑁆𑀩𑁂 𑀧𑀼𑀣𑀼𑀚𑁆𑀚𑀦𑀸 𑀏𑀓𑀢𑁆𑀢𑀸𑀬 𑀧𑀜𑁆𑀜𑀢𑁆𑀢𑀸𑁇 𑀅𑀦𑀼𑀲𑁄𑀢𑀕𑀸𑀫𑀻𑀢𑀺 𑀓𑀺𑀮𑁂𑀲𑀲𑀫𑀼𑀤𑀸𑀘𑀸𑀭𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 𑀬𑁂 𑀧𑀦 𑀲𑁂𑀓𑁆𑀔𑀸 𑀧𑀼𑀕𑁆𑀕𑀮𑀸, 𑀢𑁂 𑀦𑀺𑀩𑁆𑀩𑀸𑀦𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 𑀬𑁂 𑀧𑀦 𑀅𑀦𑀸𑀕𑀸𑀫𑀻, 𑀢𑁂 𑀅𑀲𑀁𑀳𑀸𑀭𑀺𑀬 𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸, 𑀅𑀬𑀁 𑀧𑀜𑁆𑀜𑀢𑁆𑀢𑀺𑁇 (𑁧𑁧)

885\. 𑀑𑀢𑀭𑀡𑁄𑀢𑀺 𑀬𑁄 𑀅𑀦𑀼𑀲𑁄𑀢𑀕𑀸𑀫𑀻, 𑀲𑁄 𑀤𑀼𑀓𑁆𑀔𑀁𑁇 𑀬𑁂 𑀢𑀲𑁆𑀲 𑀥𑀫𑁆𑀫𑀸, 𑀢𑁂 𑀤𑀼𑀓𑁆𑀔𑀲𑁆𑀲 𑀲𑀫𑀼𑀤𑀬𑁄𑁇 𑀬𑀁 𑀭𑀽𑀧𑀁, 𑀅𑀬𑀁 𑀭𑀽𑀧𑀓𑁆𑀔𑀦𑁆𑀥𑁄, 𑀏𑀯𑀁 𑀧𑀜𑁆𑀘𑀧𑀺 𑀔𑀦𑁆𑀥𑀸 𑀧𑀝𑀺𑀘𑁆𑀘𑀲𑀫𑀼𑀧𑁆𑀧𑀸𑀤𑁄, 𑀢𑁂 𑀓𑀺𑀮𑁂𑀲𑀸 𑀲𑀗𑁆𑀔𑀸𑀭𑀓𑁆𑀔𑀦𑁆𑀥𑀧𑀭𑀺𑀬𑀸𑀧𑀦𑁆𑀦𑀸 𑀥𑀫𑁆𑀫𑀸𑀬𑀢𑀦𑀁 𑀥𑀫𑁆𑀫𑀥𑀸𑀢𑀼 𑀇𑀦𑁆𑀤𑁆𑀭𑀺𑀬𑁂𑀲𑀼 𑀘 𑀧𑀜𑁆𑀜𑀢𑁆𑀢𑀸𑁇 (𑁧𑁨)

886\. 𑀲𑁄𑀥𑀦𑁄𑀢𑀺 𑀬𑁂𑀦𑀸𑀭𑀫𑁆𑀪𑁂𑀦 𑀇𑀤𑀁 𑀲𑀼𑀢𑁆𑀢𑀁 𑀤𑁂𑀲𑀺𑀢𑀁, 𑀲𑁄 𑀆𑀭𑀫𑁆𑀪𑁄 𑀲𑀩𑁆𑀩𑁄 𑀲𑀼𑀤𑁆𑀥𑁄𑁇 (𑁧𑁩)

887\. 𑀅𑀥𑀺𑀝𑁆𑀞𑀸𑀦𑁄𑀢𑀺 𑀧𑀝𑀺𑀲𑁄𑀢𑀕𑀸𑀫𑀺𑀦𑀸 𑀲𑀩𑁆𑀩𑁂 𑀲𑁄𑀢𑀸𑀧𑀦𑁆𑀦𑀸 𑀏𑀓𑀢𑁆𑀢𑁂𑀦 𑀯𑀸 𑀦𑀺𑀤𑁆𑀤𑀺𑀝𑁆𑀞𑀸 𑀭𑀸𑀕𑀸𑀦𑀼𑀲𑀬𑀧𑀝𑀺𑀲𑁄𑀢𑀕𑀸𑀫𑀺𑀦𑁄 𑀲𑁂𑀓𑁆𑀔𑀸𑀯 𑀫𑀕𑁆𑀕𑁄 𑀘 𑀲𑁂𑀓𑁆𑀔𑁄 𑀘 𑀧𑀼𑀕𑁆𑀕𑀮𑁄 𑀞𑀺𑀢𑀢𑁆𑀢𑁄𑀢𑀺𑁇

888\. 𑀯𑀻𑀢𑀭𑀸𑀕𑁄 𑀏𑀓𑀢𑁆𑀢𑀸𑀬 𑀧𑀜𑁆𑀜𑀢𑁆𑀢𑁄𑁇 𑀧𑀸𑀭𑀗𑁆𑀕𑀢𑁄𑀢𑀺 𑀲𑀩𑁆𑀩𑁂 𑀅𑀭𑀳𑀦𑁆𑀢𑁄 𑀲𑀩𑁆𑀩𑁂 𑀧𑀘𑁆𑀘𑁂𑀓𑀩𑀼𑀤𑁆𑀥𑀸 𑀲𑀫𑁆𑀫𑀸𑀲𑀫𑁆𑀩𑀼𑀤𑁆𑀥𑀸 𑀘 𑀏𑀓𑀢𑁆𑀢𑀸𑀬 𑀧𑀜𑁆𑀜𑀢𑁆𑀢𑀸𑁇 (𑁧𑁪)

889\. 𑀧𑀭𑀺𑀓𑁆𑀔𑀸𑀭𑁄𑀢𑀺 𑀅𑀦𑀼𑀲𑁄𑀢𑀕𑀸𑀫𑀺𑀦𑁄 𑀧𑀸𑀧𑀫𑀺𑀢𑁆𑀢𑀧𑀘𑁆𑀘𑀬𑁄 𑀓𑀸𑀫𑀧𑀭𑀺𑀬𑀼𑀝𑁆𑀞𑀸𑀦𑀁 𑀳𑁂𑀢𑀼𑁇 𑀧𑀝𑀺𑀲𑁄𑀢𑀕𑀸𑀫𑀺𑀦𑁄 𑀤𑁆𑀯𑁂 𑀳𑁂𑀢𑀽 𑀤𑁆𑀯𑁂 𑀧𑀘𑁆𑀘𑀬𑀸 𑀘 𑀬𑀸𑀯 𑀲𑀫𑁆𑀫𑀸𑀤𑀺𑀝𑁆𑀞𑀺𑀬𑀸 𑀉𑀧𑁆𑀧𑀸𑀤𑀸𑀬𑀤𑀺𑀝𑁆𑀞𑀺, 𑀢𑀲𑁆𑀲 𑀧𑀝𑀺𑀮𑀤𑁆𑀥𑀫𑀕𑁆𑀕𑁄 𑀳𑁂𑀢𑀼 𑀆𑀭𑀫𑁆𑀪𑁄 𑀧𑀘𑁆𑀘𑀬𑁄 𑀓𑀸𑀬𑀺𑀓𑁄 𑀘𑁂𑀢𑀲𑀺𑀓𑀲𑁆𑀲 𑀓𑁄𑀝𑁆𑀞𑀸𑀲𑁄 𑀘𑁇 (𑁧𑁫)

890\. 𑀲𑀫𑀸𑀭𑁄𑀧𑀦𑁄𑀢𑀺 𑀯𑀺𑀪𑀢𑁆𑀢𑀺 𑀇𑀤𑀁 𑀲𑀼𑀢𑁆𑀢𑀁 𑀦𑀢𑁆𑀣𑀺 𑀲𑀫𑀸𑀭𑁄𑀧𑀦𑀸𑀬 𑀪𑀽𑀫𑀺𑁇 (𑁧𑁬)

(114.)

891\. 𑀧𑀜𑁆𑀘𑀸𑀦𑀺𑀲𑀁𑀲𑀸 𑀲𑁄𑀢𑀸𑀦𑀼𑀕𑀢𑀸𑀦𑀁 𑀥𑀫𑁆𑀫𑀸𑀦𑀁 𑀬𑀸𑀯 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸𑀦𑀁 𑀲𑀼𑀢𑁆𑀢𑀁 𑀯𑀺𑀢𑁆𑀣𑀸𑀭𑁂𑀦 𑀓𑀸𑀢𑀩𑁆𑀩𑀁𑁇 𑀬𑀼𑀜𑁆𑀚𑀢𑁄 𑀖𑀝𑁂𑀦𑁆𑀢𑀲𑁆𑀲 𑀯𑀸𑀬𑀫𑀢𑁄 𑀕𑀺𑀮𑀸𑀦𑁄 𑀫𑀭𑀡𑀓𑀸𑀮𑁂 𑀤𑁂𑀯𑀪𑀽𑀢𑁄 𑀧𑀘𑁆𑀘𑁂𑀓𑀩𑁄𑀥𑀺𑀁 𑀧𑀸𑀧𑀼𑀡𑀸𑀢𑀺𑁇 𑀲𑁄𑀢𑀸𑀦𑀼𑀕𑀢𑀸𑀢𑀺 𑀲𑀤𑁆𑀥𑀫𑁆𑀫𑀲𑁆𑀲𑀯𑀦𑁂𑀦 𑀓𑀢𑀁 𑀳𑁄𑀢𑀺𑁇 𑀦 𑀘 𑀅𑀥𑀺𑀧𑀜𑁆𑀜𑀸𑀥𑀫𑁆𑀫𑀯𑀺𑀧𑀲𑁆𑀲𑀦𑀸𑀬 𑀢𑀲𑁆𑀲 𑀘𑀺𑀢𑁆𑀢𑀁 𑀢𑀲𑀺𑀢𑀁 𑀳𑁄𑀢𑀺, 𑀦 𑀘 𑀅𑀦𑀺𑀩𑁆𑀩𑀺𑀤𑁆𑀥𑀢𑁆𑀢𑀁, 𑀇𑀤𑀁 𑀘 𑀲𑀼𑀢𑁆𑀢𑀁 𑀧𑀜𑁆𑀘𑀦𑁆𑀦𑀁 𑀧𑀼𑀕𑁆𑀕𑀮𑀸𑀦𑀁 𑀤𑁂𑀲𑀺𑀢𑀁, 𑀲𑀤𑁆𑀥𑀸𑀦𑀼𑀲𑀸𑀭𑀺𑀦𑁄 𑀫𑀼𑀤𑀺𑀦𑁆𑀤𑁆𑀭𑀺𑀬𑀲𑁆𑀲 𑀢𑀺𑀓𑁆𑀔𑀺𑀦𑁆𑀤𑁆𑀭𑀺𑀬𑀲𑁆𑀲 𑀘 𑀥𑀫𑁆𑀫𑀸𑀦𑀼𑀲𑀸𑀭𑀺𑀦𑁄 𑀢𑀺𑀓𑁆𑀔𑀺𑀦𑁆𑀤𑁆𑀭𑀺𑀬𑀲𑁆𑀲 𑀫𑀼𑀤𑀺𑀦𑁆𑀤𑁆𑀭𑀺𑀬𑀲𑁆𑀲 𑀘𑁇 𑀬𑁄 𑀧𑀦 𑀫𑁄𑀳𑀘𑀭𑀺𑀢𑁄 𑀧𑀼𑀕𑁆𑀕𑀮𑁄 𑀦 𑀲𑀓𑁆𑀓𑁄𑀢𑀺 𑀬𑀼𑀜𑁆𑀚𑀺𑀢𑀼𑀁 𑀖𑀝𑀺𑀢𑀼𑀁 𑀯𑀸𑀬𑀫𑀺𑀢𑀼𑀁 𑀬𑀣𑀸𑀪𑀽𑀢𑀁 𑀬𑀣𑀸𑀲𑀫𑀸𑀥𑀺𑀓𑀸 𑀯𑀺𑀫𑀼𑀢𑁆𑀢𑀺 𑀢𑀁 𑀔𑀡𑀁 𑀢𑀁 𑀮𑀬𑀁 𑀢𑀁 𑀫𑀼𑀳𑀼𑀢𑁆𑀢𑀁 𑀨𑀮𑀁 𑀤𑀲𑁆𑀲𑁂𑀢𑀺𑁇 𑀲𑀸𑀥𑀼 𑀧𑀭𑀺𑀳𑀸𑀬𑀢𑀺 𑀧𑀭𑁄 𑀢𑀁 𑀤𑀼𑀬𑁆𑀳𑀢𑀺, 𑀦𑁄 𑀢𑀼 𑀲𑀼𑀔𑀅𑀯𑀺𑀧𑀸𑀓𑀺𑀦𑀻 𑀪𑀯𑀢𑀺𑁇 𑀢𑀲𑁆𑀲 𑀤𑀺𑀝𑁆𑀞𑁂𑀬𑁂𑀯 𑀘 𑀥𑀫𑁆𑀫𑁂 𑀉𑀧𑀧𑀚𑁆𑀚𑀅𑀧𑀭𑀸𑀧𑀭𑀺𑀬𑀯𑁂𑀤𑀦𑀻𑀬𑀁𑁇 𑀢𑀢𑁆𑀣 𑀬𑁄 𑀧𑀼𑀕𑁆𑀕𑀮𑁄 𑀥𑀫𑁆𑀫𑀸𑀦𑀼𑀲𑀸𑀭𑀻 𑀢𑀲𑁆𑀲 𑀬𑀤𑀺 𑀲𑁄𑀢𑀸𑀦𑀼𑀕𑀢𑀸 𑀥𑀫𑁆𑀫𑀸 𑀳𑁄𑀦𑁆𑀢𑀺 𑀲𑁄 𑀬𑀼𑀜𑁆𑀚𑀦𑁆𑀢𑁄 𑀧𑀸𑀧𑀼𑀡𑀸𑀢𑀺𑁇 𑀬𑁄 𑀥𑀫𑁆𑀫𑀸𑀦𑀼𑀲𑀸𑀭𑀻 𑀫𑀼𑀤𑀺𑀦𑁆𑀤𑁆𑀭𑀺𑀬𑁄, 𑀲𑁄 𑀕𑀺𑀮𑀸𑀦𑁄 𑀧𑀸𑀧𑀼𑀡𑀸𑀢𑀺𑁇 𑀬𑁄 𑀲𑀤𑁆𑀥𑀸𑀦𑀼𑀲𑀸𑀭𑀻 𑀢𑀺𑀓𑁆𑀔𑀺𑀦𑁆𑀤𑁆𑀭𑀺𑀬𑁄, 𑀲𑁄 𑀫𑀭𑀡𑀓𑀸𑀮𑀲𑀫𑀬𑁂 𑀧𑀸𑀧𑀼𑀡𑀸𑀢𑀺𑁇 𑀬𑁄 𑀫𑀼𑀤𑀺𑀦𑁆𑀤𑁆𑀭𑀺𑀬𑁄, 𑀲𑁄 𑀤𑁂𑀯𑀪𑀽𑀢𑁄 𑀧𑀸𑀧𑀼𑀡𑀸𑀢𑀺𑁇 𑀬𑀤𑀸 𑀤𑁂𑀯𑀪𑀽𑀢𑁄 𑀦 𑀧𑀸𑀧𑀼𑀡𑀸𑀢𑀺, 𑀦 𑀲𑁄 𑀢𑁂𑀦𑁂𑀯 𑀥𑀫𑁆𑀫𑀭𑀸𑀕𑁂𑀦 𑀢𑀸𑀬 𑀥𑀫𑁆𑀫𑀦𑀦𑁆𑀤𑀺𑀬𑀸 𑀧𑀘𑁆𑀘𑁂𑀓𑀩𑁄𑀥𑀺𑀁 𑀧𑀸𑀧𑀼𑀡𑀸𑀢𑀺𑁇 𑀬𑁄 𑀲𑁄𑀢𑀸𑀦𑀼𑀕𑀢𑁂𑀲𑀼 𑀬𑀼𑀜𑁆𑀚𑀢𑀺 𑀖𑀝𑁂𑀢𑀺 𑀯𑀸𑀬𑀫𑀢𑀺, 𑀲𑁄 𑀧𑀼𑀩𑁆𑀩𑀸𑀧𑀦𑁆𑀦𑁂𑀦 𑀯𑀺𑀲𑁂𑀲𑀁 𑀲𑀜𑁆𑀚𑀸𑀦𑀸𑀢𑀺, 𑀲𑀜𑁆𑀚𑀸𑀦𑀦𑁆𑀢𑁄 𑀧𑀸𑀧𑀼𑀡𑀸𑀢𑀺𑁇 𑀲𑀘𑁂 𑀧𑀦 𑀕𑀺𑀮𑀸𑀦𑀲𑁆𑀲 𑀫𑀦𑀲𑀺𑀓𑀸𑀭𑁄 𑀳𑁄𑀢𑀺, 𑀢𑀢𑁆𑀣 𑀬𑀼𑀜𑁆𑀚𑀦𑁆𑀢𑁄 𑀧𑀸𑀧𑀼𑀡𑀸𑀢𑀺𑁇 𑀲𑀘𑁂 𑀧𑀦𑀲𑁆𑀲 𑀫𑀭𑀡𑀓𑀸𑀮𑁂 𑀲𑀁𑀯𑀺𑀕𑁆𑀕𑁄 𑀳𑁄𑀢𑀺, 𑀢𑀢𑁆𑀣 𑀬𑀼𑀜𑁆𑀚𑀦𑁆𑀢𑁄 𑀧𑀸𑀧𑀼𑀡𑀸𑀢𑀺𑁇 𑀲𑀘𑁂 𑀧𑀦 𑀦 𑀓𑀢𑁆𑀣𑀘𑀺 𑀲𑀁𑀯𑁂𑀕𑁄 𑀳𑁄𑀢𑀺, 𑀢𑀲𑁆𑀲 𑀤𑁂𑀯𑀪𑀽𑀢𑀲𑁆𑀲 𑀲𑀼𑀔𑀺𑀦𑁄 𑀥𑀫𑁆𑀫𑀪𑀽𑀢𑀸 𑀧𑀸𑀤𑀸 𑀏𑀯𑀁 𑀅𑀯𑀺𑀮𑀧𑀢𑀺𑁇 𑀲𑁄 𑀏𑀯𑀁 𑀚𑀸𑀦𑀸𑀢𑀺 “𑀅𑀬𑀁 𑀲𑁄 𑀥𑀫𑁆𑀫𑀯𑀺𑀦𑀬𑁄 𑀬𑀢𑁆𑀣 𑀫𑀬𑀁 𑀧𑀼𑀩𑁆𑀩𑁂 𑀫𑀦𑀼𑀲𑁆𑀲𑀪𑀽𑀢𑀸 𑀩𑁆𑀭𑀳𑁆𑀫𑀘𑀭𑀺𑀬𑀁 𑀘𑀭𑀺𑀫𑁆𑀳𑀸”𑀢𑀺𑁇 𑀅𑀣 𑀤𑁂𑀯𑀪𑀽𑀢𑁄 𑀧𑀸𑀧𑀼𑀡𑀸𑀢𑀺𑁇 𑀤𑀺𑀩𑁆𑀩𑁂𑀲𑀼 𑀯𑀸 𑀧𑀜𑁆𑀘𑀲𑀼 𑀓𑀸𑀫𑀕𑀼𑀡𑁂𑀲𑀼 𑀅𑀚𑁆𑀛𑁄𑀲𑀺𑀢𑁄 𑀳𑁄𑀢𑀺 𑀧𑀫𑀸𑀤𑀯𑀺𑀳𑀸𑀭𑀻, 𑀲𑁄 𑀢𑁂𑀦 𑀓𑀼𑀲𑀮𑀫𑀽𑀮𑁂𑀦 𑀧𑀘𑁆𑀘𑁂𑀓𑀩𑁄𑀥𑀺𑀁 𑀧𑀸𑀧𑀼𑀡𑀸𑀢𑀺𑁇

892\. 𑀬𑀸 𑀧𑀭𑀢𑁄𑀖𑁄𑀲𑁂𑀦 𑀯𑀘𑀲𑀸 𑀲𑀼𑀧𑀭𑀺𑀘𑀺𑀢𑀸, 𑀅𑀬𑀁 𑀲𑀼𑀢𑀫𑀬𑀻 𑀧𑀜𑁆𑀜𑀸𑁇 𑀬𑁂 𑀧𑀦 𑀥𑀫𑁆𑀫𑀸 𑀳𑁄𑀦𑁆𑀢𑀺 𑀫𑀦𑀲𑀸 𑀅𑀦𑀼𑀧𑁂𑀓𑁆𑀔𑀺𑀢𑀸, 𑀅𑀬𑀁 𑀘𑀺𑀦𑁆𑀢𑀸𑀫𑀬𑀻 𑀧𑀜𑁆𑀜𑀸𑁇 𑀬𑀁 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸, 𑀅𑀬𑀁 𑀪𑀸𑀯𑀦𑀸𑀫𑀬𑀻 𑀧𑀜𑁆𑀜𑀸𑁇 𑀬𑀁 𑀲𑁄𑀢𑀸𑀦𑀼𑀕𑀢𑀸 𑀯𑀘𑀲𑀸 𑀧𑀭𑀺𑀘𑀺𑀢𑀸 𑀳𑁄𑀦𑁆𑀢𑀺, 𑀲𑁄 𑀘 𑀤𑀺𑀝𑁆𑀞𑁂𑀬𑁂𑀯 𑀥𑀫𑁆𑀫𑁂 𑀧𑀭𑀺𑀦𑀺𑀩𑁆𑀩𑀸𑀬𑀻, 𑀅𑀬𑀁 𑀅𑀭𑀳𑀁 𑀧𑀼𑀕𑁆𑀕𑀮𑁄𑁇 𑀬𑁄 𑀉𑀧𑀧𑀚𑁆𑀚𑀢𑀺 𑀤𑁂𑀯𑀪𑀽𑀢𑁄 𑀧𑀸𑀧𑀼𑀡𑀸𑀢𑀺, 𑀢𑀢𑁆𑀣 𑀘 𑀧𑀭𑀺𑀦𑀺𑀩𑁆𑀩𑀸𑀬𑀢𑀺, 𑀅𑀬𑀁 𑀅𑀦𑀸𑀕𑀸𑀫𑀻𑁇 𑀬𑁄 𑀢𑁂𑀦 𑀓𑀼𑀲𑀮𑀫𑀽𑀮𑁂𑀦 𑀧𑀘𑁆𑀘𑁂𑀓𑀩𑁄𑀥𑀺𑀁 𑀧𑀸𑀧𑀼𑀡𑀸𑀢𑀺, 𑀅𑀬𑀁 𑀧𑀼𑀩𑁆𑀩𑀬𑁄𑀕𑀲𑀫𑁆𑀪𑀸𑀭𑀲𑀫𑁆𑀪𑀽𑀢𑁄 𑀧𑀼𑀕𑁆𑀕𑀮𑁄𑁇

893\. 𑀲𑁄𑀢𑀸𑀦𑀼𑀕𑀢𑀸 𑀥𑀫𑁆𑀫𑀸𑀢𑀺 𑀧𑀞𑀫𑀁 𑀯𑀺𑀫𑀼𑀢𑁆𑀢𑀸𑀬𑀢𑀦𑀁, 𑀯𑀘𑀲𑀸 𑀧𑀭𑀺𑀘𑀺𑀢𑀸𑀢𑀺 𑀤𑀼𑀢𑀺𑀬𑀁 𑀢𑀢𑀺𑀬𑀜𑁆𑀘 𑀯𑀺𑀫𑀼𑀢𑁆𑀢𑀸𑀬𑀢𑀦𑀁, 𑀫𑀦𑀲𑀸 𑀅𑀦𑀼𑀧𑁂𑀓𑁆𑀔𑀺𑀢𑀸𑀢𑀺 𑀘𑀢𑀼𑀢𑁆𑀣𑀁 𑀯𑀺𑀫𑀼𑀢𑁆𑀢𑀸𑀬𑀢𑀦𑀁 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸𑀢𑀺 𑀧𑀜𑁆𑀘𑀫𑀁 𑀯𑀺𑀫𑀼𑀢𑁆𑀢𑀸𑀬𑀢𑀦𑀁𑁇

894\. 𑀲𑁄𑀢𑀸𑀦𑀼𑀕𑀢𑀸𑀬 𑀯𑀺𑀫𑀼𑀢𑁆𑀢𑀺𑀬𑀸 𑀯𑀘𑀲𑀸 𑀬𑀸 𑀯𑀸𑀘𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸 𑀅𑀦𑀼𑀧𑀼𑀩𑁆𑀩𑀥𑀫𑁆𑀫𑀲𑁆𑀲 𑀲𑁄𑀢𑁂𑀦 𑀲𑀼𑀢𑁆𑀯𑀸 𑀲𑀻𑀮𑀓𑁆𑀔𑀦𑁆𑀥𑁂 𑀧𑀭𑀺𑀧𑀽𑀭𑁂𑀢𑀺, 𑀫𑀦𑀲𑀸 𑀅𑀦𑀼𑀧𑁂𑀓𑁆𑀔𑀺𑀢𑀸 𑀲𑀫𑀸𑀥𑀺𑀓𑁆𑀔𑀦𑁆𑀥𑀁 𑀧𑀭𑀺𑀧𑀽𑀭𑁂𑀢𑀺, 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸 𑀧𑀜𑁆𑀜𑀸𑀓𑁆𑀔𑀦𑁆𑀥𑀁 𑀧𑀭𑀺𑀧𑀽𑀭𑁂𑀢𑀺𑁇

895\. 𑀲𑁄𑀢𑀸𑀦𑀼𑀕𑀢𑀸 𑀥𑀫𑁆𑀫𑀸 𑀩𑀳𑀼𑀲𑁆𑀲𑀼𑀢𑀸 𑀳𑁄𑀦𑁆𑀢𑀻𑀢𑀺 𑀯𑀺𑀢𑁆𑀣𑀸𑀭𑁂𑀦 𑀓𑀸𑀢𑀩𑁆𑀩𑀁𑁇 𑀇𑀤𑀁 𑀧𑀞𑀫𑀁 𑀲𑀤𑁆𑀥𑀸𑀧𑀤𑀸𑀦𑀁 𑀫𑀦𑀲𑀸 𑀅𑀦𑀼𑀧𑁂𑀓𑁆𑀔𑀺𑀢𑀸𑀢𑀺 𑀧𑀝𑀺𑀲𑀮𑁆𑀮𑀸𑀦𑀩𑀳𑀼𑀮𑁄 𑀯𑀺𑀳𑀭𑀢𑀺, 𑀯𑀺𑀢𑁆𑀣𑀸𑀭𑁂𑀦 𑀓𑀸𑀢𑀩𑁆𑀩𑀁𑁇 𑀇𑀤𑀁 𑀤𑀼𑀢𑀺𑀬𑀁 𑀲𑀤𑁆𑀥𑀸𑀧𑀤𑀸𑀦𑀁 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸𑀢𑀺 𑀅𑀦𑀸𑀲𑀯𑀸 𑀘𑁂𑀢𑁄𑀯𑀺𑀫𑀼𑀢𑁆𑀢𑀺𑀬𑀸 𑀦𑀸𑀧𑀭𑀁 𑀇𑀢𑁆𑀣𑀢𑁆𑀢𑀸𑀬𑀸𑀢𑀺 𑀧𑀚𑀸𑀦𑀸𑀢𑀻𑀢𑀺𑁇 𑀇𑀤𑀁 𑀢𑀢𑀺𑀬𑀁 𑀲𑀤𑁆𑀥𑀸𑀧𑀤𑀸𑀦𑀁𑁇

896\. 𑀲𑁄𑀢𑀸𑀦𑀼𑀕𑀢𑀸 𑀥𑀫𑁆𑀫𑀸𑀢𑀺 𑀲𑁂𑀓𑁆𑀔𑀁 𑀲𑀢𑁆𑀣𑀸 𑀤𑀲𑁆𑀲𑁂𑀢𑀺𑁇 𑀫𑀦𑀲𑀸 𑀅𑀦𑀼𑀧𑁂𑀓𑁆𑀔𑀺𑀢𑀸𑀢𑀺 𑀅𑀭𑀳𑀢𑁆𑀢𑀁 𑀲𑀢𑁆𑀣𑀸 𑀤𑀲𑁆𑀲𑁂𑀢𑀺𑁇 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸𑀢𑀺 𑀢𑀣𑀸𑀕𑀢𑀁 𑀅𑀭𑀳𑀦𑁆𑀢𑀁 𑀲𑀫𑁆𑀫𑀸𑀲𑀫𑁆𑀩𑀼𑀤𑁆𑀥𑀁 𑀲𑀢𑁆𑀣𑀸 𑀤𑀲𑁆𑀲𑁂𑀢𑀺𑁇

897\. 𑀲𑁄𑀢𑀸𑀦𑀼𑀕𑀢𑀸 𑀥𑀫𑁆𑀫𑀸𑀢𑀺 𑀓𑀸𑀫𑀸𑀦𑀁 𑀦𑀺𑀲𑁆𑀲𑀭𑀡𑀁 𑀤𑀲𑁆𑀲𑁂𑀢𑀺𑁇 𑀫𑀦𑀲𑀸 𑀅𑀦𑀼𑀧𑁂𑀓𑁆𑀔𑀺𑀢𑀸𑀢𑀺 𑀭𑀽𑀧𑀥𑀸𑀢𑀼𑀬𑀸 𑀦𑀺𑀲𑁆𑀲𑀭𑀡𑀁 𑀤𑀲𑁆𑀲𑁂𑀢𑀺𑁇 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸𑀢𑀺 𑀢𑁂𑀥𑀸𑀢𑀼𑀓𑀸𑀦𑀁 𑀦𑀺𑀲𑁆𑀲𑀭𑀡𑀁 𑀤𑀲𑁆𑀲𑁂𑀢𑀺𑁇 𑀅𑀬𑀁 𑀲𑀼𑀢𑁆𑀢𑀢𑁆𑀣𑁄𑁇

(115.)

898\. 𑀢𑀢𑁆𑀣 𑀓𑀢𑀫𑁄 𑀤𑁂𑀲𑀦𑀸𑀳𑀸𑀭𑁄? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀢𑀬𑁄 𑀏𑀲𑀦𑀸 𑀤𑁂𑀲𑀺𑀢𑀸 𑀲𑁄𑀢𑀸𑀦𑀼𑀕𑀢𑁂𑀳𑀺 𑀥𑀫𑁆𑀫𑁂𑀳𑀺 𑀯𑀘𑀲𑀸 𑀧𑀭𑀺𑀘𑀺𑀢𑁂𑀳𑀺 𑀓𑀸𑀫𑁂𑀲𑀦𑀸𑀬 𑀲𑀫𑀣𑀫𑀕𑁆𑀕𑁄𑁇 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑁂𑀳𑀺 𑀩𑁆𑀭𑀳𑁆𑀫𑀘𑀭𑀺𑀬𑁂𑀲𑀦𑀸𑀬 𑀲𑀫𑀣𑀫𑀕𑁆𑀕𑁄𑁇

899\. 𑀯𑀺𑀘𑀬𑁄𑀢𑀺 𑀬𑀣𑀸 𑀲𑀼𑀢𑁆𑀢𑀁 𑀫𑀦𑀲𑀺𑀓𑀭𑁄𑀦𑁆𑀢𑁄 𑀯𑀺𑀘𑀺𑀦𑀦𑁆𑀢𑁄 𑀲𑀼𑀢𑀫𑀬𑀺𑀧𑀜𑁆𑀜𑀁 𑀧𑀝𑀺𑀮𑀪𑀢𑀺𑁇 𑀬𑀣𑀸 𑀘 𑀲𑁄 𑀫𑀦𑀲𑀺𑀓𑀭𑁄𑀢𑀻𑀢𑀺 𑀬𑀣𑀸 𑀲𑀼𑀢𑀥𑀫𑁆𑀫𑀸 𑀢𑀤𑀸 𑀘𑀺𑀦𑁆𑀢𑀸𑀫𑀬𑀺𑀧𑀜𑁆𑀜𑀁 𑀧𑀝𑀺𑀮𑀪𑀢𑀺𑁇 𑀬𑀣𑀸 𑀤𑀺𑀝𑁆𑀞𑁂𑀯 𑀥𑀫𑁆𑀫𑁂 𑀫𑀦𑀲𑀺𑀓𑀭𑁄𑀢𑀺 𑀢𑀤𑀸 𑀪𑀸𑀯𑀦𑀸𑀫𑀬𑀺𑀧𑀜𑁆𑀜𑀁 𑀧𑀝𑀺𑀮𑀪𑀢𑀺𑁇 𑀅𑀬𑀁 𑀯𑀺𑀘𑀬𑁄𑁇

900\. 𑀲𑀼𑀢𑁂𑀦 𑀲𑀼𑀢𑀫𑀬𑀺𑀧𑀜𑁆𑀜𑀁 𑀧𑀝𑀺𑀮𑀪𑀢𑀺𑁇 𑀘𑀺𑀦𑁆𑀢𑀸𑀬 𑀘𑀺𑀦𑁆𑀢𑀸𑀫𑀬𑀺𑀧𑀜𑁆𑀜𑀁 𑀪𑀸𑀯𑀦𑀸𑀬 𑀪𑀸𑀯𑀦𑀸𑀫𑀬𑀺𑀧𑀜𑁆𑀜𑀁 𑀧𑀝𑀺𑀮𑀪𑀢𑀺𑁇 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺𑁇

901\. 𑀧𑀤𑀝𑁆𑀞𑀸𑀦𑁄𑀢𑀺 𑀲𑁄𑀢𑀸𑀦𑀼𑀕𑀢𑀸 𑀥𑀫𑁆𑀫𑀸𑀢𑀺 𑀥𑀫𑁆𑀫𑀲𑁆𑀲𑀯𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀯𑀘𑀲𑀸 𑀧𑀭𑀺𑀘𑀺𑀢𑀸𑀢𑀺 𑀬𑀼𑀜𑁆𑀚𑀦𑀸𑀬 𑀧𑀤𑀝𑁆𑀞𑀸𑀦𑀁𑁇 𑀫𑀦𑀲𑀸 𑀅𑀦𑀼𑀧𑁂𑀓𑁆𑀔𑀺𑀢𑀸𑀢𑀺 𑀥𑀫𑁆𑀫𑀸𑀦𑀼𑀥𑀫𑁆𑀫𑀸𑀬 𑀯𑀺𑀧𑀲𑁆𑀲𑀦𑀸𑀬 𑀧𑀤𑀝𑁆𑀞𑀸𑀦𑀁𑁇 𑀤𑀺𑀝𑁆𑀞𑀺𑀬𑀸 𑀅𑀦𑀼𑀧𑁂𑀓𑁆𑀔𑀺𑀢𑀸𑀢𑀺 𑀧𑀜𑁆𑀜𑀸𑀬𑀧𑀺 𑀅𑀦𑀼𑀧𑁂𑀓𑁆𑀔𑀺𑀢𑀸 𑀤𑀺𑀝𑁆𑀞𑀺𑀬𑀸𑀧𑀺 𑀅𑀦𑀼𑀧𑁂𑀓𑁆𑀔𑀺𑀢𑀸𑁇

902\. 𑀘𑀢𑀼𑀩𑁆𑀬𑀽𑀳𑁄𑀢𑀺 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀇𑀫𑀸𑀳𑀺 𑀤𑁆𑀯𑀻𑀳𑀺 𑀧𑀜𑁆𑀜𑀸𑀳𑀺 𑀲𑀫𑀦𑁆𑀦𑀸𑀕𑀢𑀸 𑀢𑁂𑀳𑀺… 𑁇

903\. 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀫𑀕𑁆𑀕𑀨𑀮𑀁 𑀅𑀦𑀼𑀧𑀸𑀤𑀺𑀲𑁂𑀲𑀜𑁆𑀘 𑀦𑀺𑀩𑁆𑀩𑀸𑀦𑀥𑀸𑀢𑀼𑀁 𑀫𑀦𑁆𑀢𑁂𑀢𑀺, 𑀤𑀸𑀦𑁂𑀦 𑀑𑀍𑀆𑀭𑀺𑀓𑀸𑀦𑀁 𑀓𑀺𑀮𑁂𑀲𑀸𑀦𑀁 𑀧𑀳𑀸𑀦𑀁 𑀫𑀦𑁆𑀢𑁂𑀢𑀺𑁇 𑀲𑀻𑀮𑁂𑀦 𑀫𑀚𑁆𑀛𑀺𑀫𑀸𑀦𑀁, 𑀧𑀜𑁆𑀜𑀸𑀬 𑀲𑀼𑀔𑀼𑀫𑀓𑀺𑀮𑁂𑀲𑀸𑀦𑀁 𑀫𑀦𑁆𑀢𑁂𑀢𑀺, 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀓𑀢𑀸 𑀘 𑀪𑀽𑀫𑀺𑁇

904\. _“𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺,_  
_𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀺”𑁇_  


905\. 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀫𑀕𑁆𑀕𑁄 𑀯𑀼𑀢𑁆𑀢𑁄𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀫𑀕𑁆𑀕𑀨𑀮𑀫𑀸𑀳𑁇

906\. 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺, 𑀲𑀁𑀬𑀫𑀢𑁄𑀢𑀺 𑀢𑀻𑀳𑀺 𑀧𑀤𑁂𑀳𑀺 𑀮𑁄𑀓𑀺𑀓𑀁 𑀓𑀼𑀲𑀮𑀫𑀽𑀮𑀁 𑀯𑀼𑀢𑁆𑀢𑀁𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀮𑁄𑀓𑀼𑀢𑁆𑀢𑀭𑀁 𑀓𑀼𑀲𑀮𑀫𑀽𑀮𑀁 𑀯𑀼𑀢𑁆𑀢𑀁𑁇

907\. 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺, 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀧𑀼𑀣𑀼𑀚𑁆𑀚𑀦𑀪𑀽𑀫𑀺𑀁 𑀫𑀦𑁆𑀢𑁂𑀢𑀺𑁇 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀲𑁂𑀓𑁆𑀔𑀪𑀽𑀫𑀺𑀁 𑀫𑀦𑁆𑀢𑁂𑀢𑀺𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀅𑀲𑁂𑀓𑁆𑀔𑀪𑀽𑀫𑀺 𑀯𑀼𑀢𑁆𑀢𑀸𑁇

908\. 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺, 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀫𑀕𑁆𑀕𑀦𑀺𑀬𑀸 𑀧𑀝𑀺𑀧𑀤𑀸 𑀯𑀼𑀢𑁆𑀢𑀸𑁇 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀲𑁂𑀓𑁆𑀔𑀯𑀺𑀫𑀼𑀢𑁆𑀢𑀺𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀅𑀲𑁂𑀓𑁆𑀔𑀯𑀺𑀫𑀼𑀢𑁆𑀢𑀺𑁇

909\. 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺, 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀤𑀸𑀦𑀓𑀣𑀁 𑀲𑀻𑀮𑀓𑀣𑀁 𑀫𑀕𑁆𑀕𑀓𑀣𑀁 𑀮𑁄𑀓𑀺𑀓𑀸𑀦𑀁 𑀥𑀫𑁆𑀫𑀸𑀦𑀁 𑀤𑁂𑀲𑀦𑀫𑀸𑀳𑁇 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀮𑁄𑀓𑁂 𑀆𑀤𑀻𑀦𑀯𑀸𑀦𑀼𑀧𑀲𑁆𑀲𑀦𑀸𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀲𑀸𑀫𑀼𑀓𑁆𑀓𑀁𑀲𑀺𑀓𑀸𑀬 𑀥𑀫𑁆𑀫𑀤𑁂𑀲𑀦𑀸𑀬𑀧𑀺 𑀧𑀝𑀺𑀯𑀺𑀤𑁆𑀥𑀸𑁇

910\. 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺 𑀧𑀸𑀡𑀸𑀦𑀁 𑀅𑀪𑀬𑀤𑀸𑀦𑁂𑀦 𑀧𑀸𑀡𑀸𑀢𑀺𑀧𑀸𑀢𑀸 𑀯𑁂𑀭𑀫𑀡𑀺𑀲𑀢𑁆𑀢𑀸𑀦𑀁 𑀅𑀪𑀬𑀁 𑀤𑁂𑀢𑀺𑁇 𑀏𑀯𑀁 𑀲𑀩𑁆𑀩𑀸𑀦𑀺 𑀲𑀺𑀓𑁆𑀔𑀸𑀧𑀤𑀸𑀦𑀺 𑀓𑀸𑀢𑀩𑁆𑀩𑀸𑀦𑀺𑁇 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀲𑀻𑀮𑁂 𑀧𑀢𑀺𑀝𑁆𑀞𑀸𑀬 𑀘𑀺𑀢𑁆𑀢𑀁 𑀲𑀁𑀬𑀫𑁂𑀢𑀺, 𑀢𑀲𑁆𑀲 𑀲𑀁𑀬𑀫𑀢𑁄 𑀧𑀸𑀭𑀺𑀧𑀽𑀭𑀺𑀁 𑀕𑀘𑁆𑀙𑀢𑀺𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀤𑁆𑀯𑁂 𑀯𑀺𑀫𑀼𑀢𑁆𑀢𑀺𑀬𑁄𑁇 𑀅𑀬𑀁 𑀲𑀼𑀢𑁆𑀢𑀦𑀺𑀤𑁆𑀤𑁂𑀲𑁄𑁇

(116.)

911\. 𑀢𑀢𑁆𑀣 𑀓𑀢𑀫𑀸 𑀤𑁂𑀲𑀦𑀸? 𑀇𑀫𑀫𑁆𑀳𑀺 𑀲𑀼𑀢𑁆𑀢𑁂 𑀓𑀺𑀁 𑀤𑁂𑀲𑀺𑀢𑀁? 𑀤𑁆𑀯𑁂 𑀲𑀼𑀕𑀢𑀺𑀬𑁄 𑀤𑁂𑀯𑀸 𑀘 𑀫𑀦𑀼𑀲𑁆𑀲𑀸 𑀘, 𑀤𑀺𑀩𑁆𑀩𑀸 𑀘 𑀧𑀜𑁆𑀘𑀓𑀸𑀫𑀕𑀼𑀡𑀸, 𑀫𑀸𑀦𑀼𑀲𑁆𑀲𑀓𑀸 𑀘𑁇 𑀤𑁆𑀯𑀻𑀳𑀺 𑀧𑀤𑁂𑀳𑀺 𑀦𑀺𑀤𑁆𑀤𑁂𑀲𑁄𑁇 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺, 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀺, 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀫𑀕𑁆𑀕𑁄 𑀯𑀼𑀢𑁆𑀢𑁄𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀤𑁆𑀯𑁂 𑀦𑀺𑀩𑁆𑀩𑀸𑀦𑀥𑀸𑀢𑀼𑀬𑁄 𑀤𑁂𑀲𑀺𑀢𑀸 𑀲𑁄𑀧𑀸𑀤𑀺𑀲𑁂𑀲𑀸 𑀘 𑀅𑀦𑀼𑀧𑀸𑀤𑀺𑀲𑁂𑀲𑀸 𑀘𑁇 𑀅𑀬𑀁 𑀤𑁂𑀲𑀦𑀸𑁇 (𑁧)

912\. 𑀯𑀺𑀘𑀬𑁄𑀢𑀺 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺 𑀇𑀫𑀺𑀦𑀸 𑀧𑀞𑀫𑁂𑀦 𑀧𑀤𑁂𑀦 𑀤𑀸𑀦𑀫𑀬𑀺𑀓𑀧𑀼𑀜𑁆𑀜𑀓𑀺𑀭𑀺𑀬𑀯𑀢𑁆𑀣𑀼 𑀯𑀼𑀢𑁆𑀢𑀁𑁇 𑀢𑁂𑀦𑀲𑁆𑀲 𑀆𑀦𑀦𑁆𑀢𑀭𑀺𑀬𑀸𑀦𑀁 𑀓𑀼𑀲𑀮𑀸𑀦𑀁 𑀥𑀫𑁆𑀫𑀸𑀦𑀁𑁇 𑀤𑀼𑀢𑀺𑀬𑁂𑀦 𑀧𑀤𑁂𑀦…  𑀬𑀦𑁆𑀢𑀺, 𑀦𑀺𑀬𑁆𑀬𑀸𑀦𑀺𑀓𑀁 𑀲𑀸𑀲𑀦𑀦𑁆𑀢𑀺, 𑀅𑀬𑀁 𑀅𑀥𑀺𑀧𑁆𑀧𑀸𑀬𑁄𑁇 (𑁨--𑁬)

913\. 𑀅𑀲𑁆𑀲𑀯𑀦𑁂𑀦 𑀘 𑀅𑀫𑀦𑀲𑀺𑀓𑀸𑀭𑁂𑀦 𑀘 𑀅𑀧𑁆𑀧𑀝𑀺𑀯𑁂𑀥𑁂𑀦 𑀘 𑀲𑀓𑁆𑀓𑀸𑀬𑀲𑀫𑀼𑀤𑀬𑀕𑀸𑀫𑀺𑀦𑀻 𑀧𑀝𑀺𑀧𑀤𑀸 𑀯𑀼𑀢𑁆𑀢𑀸𑁇 𑀲𑀯𑀦𑁂𑀦 𑀘 𑀫𑀦𑀲𑀺𑀓𑀸𑀭𑁂𑀦 𑀘 𑀧𑀝𑀺𑀯𑁂𑀥𑁂𑀦 𑀘 𑀲𑀓𑁆𑀓𑀸𑀬𑀦𑀺𑀭𑁄𑀥𑀕𑀸𑀫𑀺𑀦𑀻 𑀧𑀝𑀺𑀧𑀤𑀸 𑀯𑀼𑀢𑁆𑀢𑀸𑁇 𑀅𑀬𑀁 𑀆𑀯𑀝𑁆𑀝𑁄𑁇 (𑁭)

914\. 𑀯𑀺𑀪𑀢𑁆𑀢𑀻𑀢𑀺 𑀏𑀓𑀁𑀲𑀩𑁆𑀬𑀸𑀓𑀭𑀡𑀻𑀬𑁄𑁇 𑀦𑀢𑁆𑀣𑀺 𑀢𑀢𑁆𑀣 𑀯𑀺𑀪𑀢𑁆𑀢𑀺𑀬𑀸 𑀪𑀽𑀫𑀺𑁇 𑀧𑀭𑀺𑀯𑀢𑁆𑀢𑀦𑀸𑀢𑀺 𑀬𑁂 𑀧𑀜𑁆𑀘𑀸𑀦𑀺𑀲𑀁𑀲𑀸, 𑀢𑁂 𑀧𑀜𑁆𑀘𑀸𑀤𑀺𑀦𑀸 𑀧𑀝𑀺𑀧𑀓𑁆𑀔𑁂𑀦 𑀢𑁂𑀦𑁂𑀯 𑀤𑀺𑀝𑁆𑀞𑁂𑀯 𑀥𑀫𑁆𑀫𑁂 𑀧𑀸𑀧𑀼𑀡𑀸𑀢𑀺, 𑀢𑀁 𑀉𑀧𑀧𑀚𑁆𑀚𑀫𑀸𑀦𑀸 𑀅𑀧𑀭𑁄 𑀧𑀭𑀺𑀬𑀸𑀬𑁄𑁇 (𑁮)

915\. 𑀯𑁂𑀯𑀘𑀦𑀦𑁆𑀢𑀺 𑀲𑁄𑀢𑀸𑀦𑀼𑀕𑀢𑀸 𑀥𑀫𑁆𑀫𑀸𑀢𑀺 𑀬𑀁 𑀲𑀼𑀢𑁆𑀢𑀁 𑀤𑀺𑀝𑁆𑀞𑀫𑁆𑀧𑀺 𑀧𑀜𑁆𑀜𑀺𑀦𑁆𑀤𑁆𑀭𑀺𑀬𑀁 𑀯𑀺𑀜𑁆𑀜𑀢𑁆𑀢𑀫𑁆𑀧𑀺 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀫𑁆𑀧𑀺 𑀯𑀺𑀪𑀸𑀯𑀺𑀢𑀫𑁆𑀧𑀺𑁇 (𑁯)

916\. 𑀧𑀜𑁆𑀜𑀢𑁆𑀢𑀻𑀢𑀺 𑀲𑁄𑀢𑀸𑀦𑀼𑀕𑀢𑀸𑀥𑀫𑁆𑀫𑀸𑀢𑀺 𑀤𑁂𑀲𑀦𑀸 𑀅𑀯𑀺𑀚𑁆𑀚𑀸𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀫𑀦𑀲𑀺𑀓𑀸𑀭𑁄 𑀧𑀸𑀫𑁄𑀚𑁆𑀚𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑁄, 𑀤𑀺𑀝𑁆𑀞𑀥𑀫𑁆𑀫𑀸𑀧𑀺 𑀆𑀦𑀺𑀲𑀁𑀲𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 (𑁧𑁧)

917\. 𑀑𑀢𑀭𑀡𑁄𑀢𑀺 𑀢𑀺𑀲𑁆𑀲𑁄 𑀧𑀜𑁆𑀜𑀸 𑀯𑀘𑀲𑀸 𑀧𑀭𑀺𑀘𑀺𑀢𑁂𑀲𑀼 𑀲𑀼𑀢𑀫𑀬𑀻 𑀧𑀜𑁆𑀜𑀸 𑀫𑀦𑀲𑀸 𑀅𑀦𑀼𑀧𑁂𑀓𑁆𑀔𑀺𑀢𑁂𑀲𑀼 𑀘𑀺𑀦𑁆𑀢𑀸𑀫𑀬𑀻 𑀧𑀜𑁆𑀜𑀸 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸𑀲𑀼 𑀪𑀸𑀯𑀦𑀸𑀫𑀬𑀻 𑀧𑀜𑁆𑀜𑀸𑁇 𑀇𑀫𑀸𑀦𑀺 𑀅𑀭𑀺𑀬𑀲𑀘𑁆𑀘𑀸𑀦𑀺 𑀇𑀦𑁆𑀤𑁆𑀭𑀺𑀬𑀸𑀦𑀺 𑀯𑀺𑀚𑁆𑀚𑀼𑀧𑁆𑀧𑀸𑀤𑀸 𑀅𑀯𑀺𑀚𑁆𑀚𑀸𑀦𑀺𑀭𑁄𑀥𑁄 𑀧𑀝𑀺𑀘𑁆𑀘𑀲𑀫𑀼𑀧𑁆𑀧𑀸𑀤𑁄 𑀇𑀦𑁆𑀤𑁆𑀭𑀺𑀬𑁂𑀲𑀼 𑀢𑀻𑀡𑀺 𑀇𑀦𑁆𑀤𑁆𑀭𑀺𑀬𑀸𑀦𑀺, 𑀆𑀬𑀢𑀦𑁂𑀲𑀼 𑀥𑀫𑁆𑀫𑀸𑀬𑀢𑀦𑀧𑀭𑀺𑀬𑀸𑀧𑀦𑁆𑀦𑀸 𑀥𑀸𑀢𑀽𑀲𑀼 𑀥𑀫𑁆𑀫𑀥𑀸𑀢𑀼𑀧𑀭𑀺𑀬𑀸𑀧𑀦𑁆𑀦𑀸𑀢𑀺𑁇 (𑁧𑁨)

918\. 𑀲𑁄𑀥𑀦𑁄𑀢𑀺 𑀬𑁄 𑀆𑀭𑀫𑁆𑀪𑁄 𑀲𑀼𑀢𑁆𑀢𑀲𑁆𑀲 𑀧𑀯𑁂𑀲𑁄 𑀦𑀺𑀬𑀼𑀢𑁆𑀢𑁄𑁇 (𑁧𑁩)

919\. 𑀅𑀥𑀺𑀝𑁆𑀞𑀸𑀦𑁄𑀢𑀺 𑀧𑀜𑁆𑀘𑀸𑀦𑀺𑀲𑀁𑀲𑀸𑀢𑀺 𑀯𑁂𑀫𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀸 𑀆𑀦𑀺𑀲𑀁𑀲𑀸 𑀲𑁄𑀢𑀸 𑀅𑀦𑀼𑀕𑀢𑀸𑀢𑀺 𑀯𑁂𑀫𑀢𑁆𑀢𑀢𑀸𑀬 𑀅𑀭𑀺𑀬𑀯𑁄𑀳𑀸𑀭𑁄 𑀧𑀜𑁆𑀜𑀢𑁆𑀢𑁄, 𑀥𑀫𑁆𑀫𑁂 𑀘 𑀲𑀯𑀦𑀦𑁆𑀢𑀺 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀁𑁇 (𑁧𑁪)

920\. 𑀧𑀭𑀺𑀓𑁆𑀔𑀸𑀭𑁄𑀢𑀺 𑀥𑀫𑁆𑀫𑀲𑁆𑀲𑀯𑀦𑀲𑁆𑀲 𑀧𑀬𑀺𑀭𑀼𑀧𑀸𑀲𑀦𑀸 𑀧𑀘𑁆𑀘𑀬𑁄, 𑀲𑀤𑁆𑀥𑀸 𑀳𑁂𑀢𑀼𑁇 𑀫𑀦𑀲𑀸 𑀅𑀦𑀼𑀧𑁂𑀓𑁆𑀔𑀺𑀢𑀸𑀢𑀺 𑀅𑀢𑁆𑀣𑀧𑁆𑀧𑀝𑀺𑀲𑀁𑀯𑁂𑀤𑀺𑀢𑀸 𑀧𑀘𑁆𑀘𑀬𑁄, 𑀥𑀫𑁆𑀫𑀧𑁆𑀧𑀝𑀺𑀲𑀁𑀯𑁂𑀤𑀺𑀢𑀸 𑀳𑁂𑀢𑀼, 𑀤𑀺𑀝𑁆𑀞𑀺𑀬𑀸 𑀲𑀼𑀧𑁆𑀧𑀝𑀺𑀯𑀺𑀤𑁆𑀥𑀸𑀢𑀺 𑀲𑀤𑁆𑀥𑀫𑁆𑀫𑀲𑁆𑀲𑀯𑀦𑀜𑁆𑀘 𑀫𑀦𑀲𑀺𑀓𑀸𑀭𑁄 𑀘 𑀧𑀘𑁆𑀘𑀬𑁄, 𑀲𑀼𑀢𑀫𑀬𑀻 𑀘𑀺𑀦𑁆𑀢𑀸𑀫𑀬𑀻 𑀧𑀜𑁆𑀜𑀸 𑀳𑁂𑀢𑀼𑁇 (𑁧𑁫)

921\. 𑀲𑀫𑀸𑀭𑁄𑀧𑀦𑁄𑀢𑀺 𑀯𑀺𑀪𑀢𑁆𑀢𑀁 𑀲𑀼𑀢𑁆𑀢𑀁 𑀅𑀧𑀭𑁄 𑀧𑀭𑀺𑀬𑀸𑀬𑁄 𑀦𑀺𑀩𑁆𑀩𑀢𑁆𑀢𑀺 𑀩𑀮𑁂 𑀦𑀢𑁆𑀣𑀺𑁇 𑀢𑀢𑁆𑀣 𑀲𑀫𑀸𑀭𑁄𑀧𑀦𑀸𑀬 𑀪𑀽𑀫𑀺𑁇 (𑁧𑁬)

(117.)

922\. 𑀢𑀢𑁆𑀣 𑀓𑀢𑀫𑀁 𑀯𑀸𑀲𑀦𑀸𑀪𑀸𑀕𑀺𑀬𑀜𑁆𑀘 𑀦𑀺𑀩𑁆𑀩𑁂𑀥𑀪𑀸𑀕𑀺𑀬𑀜𑁆𑀘 𑀲𑀼𑀢𑁆𑀢𑀁? 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺 𑀕𑀸𑀣𑀸𑁇 𑀤𑀤𑀢𑁄𑀢𑀺 𑀤𑀸𑀦𑀫𑀬𑀺𑀓𑀧𑀼𑀜𑁆𑀜𑀓𑀺𑀭𑀺𑀬𑀯𑀢𑁆𑀣𑀼 𑀯𑀼𑀢𑁆𑀢𑀁𑁇 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀲𑀻𑀮𑀫𑀬𑀺𑀓𑀧𑀼𑀜𑁆𑀜𑀓𑀺𑀭𑀺𑀬𑀯𑀢𑁆𑀣𑀼 𑀯𑀼𑀢𑁆𑀢𑀁𑁇 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀮𑁄𑀪𑀲𑁆𑀲 𑀘 𑀫𑁄𑀳𑀲𑁆𑀲 𑀘 𑀩𑁆𑀬𑀸𑀧𑀸𑀤𑀲𑁆𑀲 𑀘 𑀧𑀳𑀸𑀦𑀫𑀸𑀳𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀮𑁄𑀪𑀲𑁆𑀲 𑀘 𑀫𑁄𑀳𑀲𑁆𑀲 𑀘 𑀩𑁆𑀬𑀸𑀧𑀸𑀤𑀲𑁆𑀲 𑀘 𑀙𑀦𑁆𑀤𑀭𑀸𑀕𑀯𑀺𑀦𑀬𑀫𑀸𑀳𑀸𑀢𑀺𑁇 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺 𑀕𑀸𑀣𑀸 𑀅𑀮𑁄𑀪𑁄 𑀓𑀼𑀲𑀮𑀫𑀽𑀮𑀁 𑀪𑀯𑀢𑀺𑁇 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀅𑀤𑁄𑀲𑁄 𑀓𑀼𑀲𑀮𑀫𑀽𑀮𑀁 𑀪𑀯𑀢𑀺𑁇 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀅𑀯𑁂𑀭𑀸 𑀅𑀲𑀧𑀢𑁆𑀢𑀸 𑀅𑀩𑁆𑀬𑀸𑀧𑀸𑀤𑀢𑀸𑀬 𑀲𑀤𑀸𑁇 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀜𑀸𑀡𑀼𑀧𑁆𑀧𑀸𑀤𑀸 𑀅𑀜𑁆𑀜𑀸𑀡𑀦𑀺𑀭𑁄𑀥𑁄𑁇 𑀘𑀢𑀼𑀢𑁆𑀣𑀧𑀤𑁂𑀦 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑁂𑀦 𑀭𑀸𑀕𑀯𑀺𑀭𑀸𑀕𑀸 𑀘𑁂𑀢𑁄𑀯𑀺𑀫𑀼𑀢𑁆𑀢𑀺𑀫𑁄𑀳𑀓𑁆𑀔𑀬𑁂𑀦 𑀅𑀯𑀺𑀚𑁆𑀚𑀸𑀯𑀺𑀭𑀸𑀕𑀸 𑀧𑀜𑁆𑀜𑀸𑀯𑀺𑀫𑀼𑀢𑁆𑀢𑀺, 𑀅𑀬𑀁 𑀯𑀺𑀘𑀬𑁄𑁇 (𑁧--𑁨)

923\. 𑀬𑀼𑀢𑁆𑀢𑀻𑀢𑀺 𑀤𑀸𑀦𑁂 𑀞𑀺𑀢𑁄 𑀉𑀪𑀬𑀁 𑀳𑀺 𑀧𑀭𑀺𑀧𑀽𑀭𑁂𑀢𑀺𑁇 𑀫𑀘𑁆𑀙𑀭𑀺𑀬𑀜𑁆𑀘 𑀧𑀚𑀳𑀢𑀺𑁇 𑀧𑀼𑀜𑁆𑀜𑀜𑁆𑀘 𑀧𑀯𑀟𑁆𑀠𑀢𑀺𑁇 𑀅𑀢𑁆𑀣𑀺 𑀏𑀲𑀸 𑀬𑀼𑀢𑁆𑀢𑀺𑁇 (𑁩)

924\. 𑀧𑀤𑀝𑁆𑀞𑀸𑀦𑀦𑁆𑀢𑀺 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺 𑀘𑀸𑀕𑀸𑀥𑀺𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀧𑀜𑁆𑀜𑀸𑀥𑀺𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀲𑀘𑁆𑀘𑀸𑀥𑀺𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀉𑀧𑀲𑀫𑀸𑀥𑀺𑀝𑁆𑀞𑀸𑀦𑀲𑁆𑀲 𑀧𑀤𑀝𑁆𑀞𑀸𑀦𑀁𑁇 𑀅𑀬𑀁 𑀧𑀤𑀝𑁆𑀞𑀸𑀦𑁄𑁇 (𑁪)

925\. 𑀢𑀢𑁆𑀣 𑀓𑀢𑀫𑁄 𑀮𑀓𑁆𑀔𑀡𑁄? 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀺𑁇 𑀤𑀤𑀢𑁄𑀧𑀺 𑀯𑁂𑀭𑀁 𑀦 𑀓𑀭𑀺𑀬𑀸𑀢𑀺 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀁 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄 𑀭𑀽𑀧𑀓𑁆𑀔𑀬𑀸𑀧𑀺 𑀯𑁂𑀤𑀦𑀓𑁆𑀔𑀬𑀸𑀧𑀺, 𑀬𑁂𑀦 𑀭𑀽𑀧𑁂𑀦 𑀤𑀺𑀝𑁆𑀞𑀁, 𑀢𑁂𑀦 𑀢𑀣𑀸𑀕𑀢𑁄 𑀧𑀜𑁆𑀜𑀧𑁂𑀦𑁆𑀢𑁄 𑀧𑀜𑁆𑀜𑀧𑁂𑀬𑁆𑀬 𑀭𑀽𑀧𑀲𑁆𑀲 𑀔𑀬𑀸 𑀯𑀺𑀭𑀸𑀕𑀦𑀺𑀭𑁄𑀥𑀸𑀢𑀺 𑀏𑀯𑀁 𑀧𑀜𑁆𑀘𑀓𑁆𑀔𑀦𑁆𑀥𑀸𑁇 (𑁫)

926\. 𑀘𑀢𑀼𑀩𑁆𑀬𑀽𑀳𑁄 𑀇𑀥 𑀪𑀕𑀯𑀢𑁄 𑀓𑁄 𑀅𑀥𑀺𑀧𑁆𑀧𑀸𑀬𑁄? 𑀬𑁂 𑀫𑀳𑀸𑀪𑁄𑀕𑀸𑀦𑀁 𑀧𑀢𑁆𑀣𑀬𑀺𑀲𑁆𑀲𑀦𑁆𑀢𑀺? 𑀢𑁂 𑀤𑀸𑀦𑀁 𑀤𑀲𑁆𑀲𑀦𑁆𑀢𑀺 𑀧𑀭𑀺𑀲𑁆𑀲𑀬𑀧𑀳𑀸𑀦𑀸𑀬, 𑀬𑁂 𑀅𑀯𑁂𑀭𑀸𑀪𑀺𑀙𑀦𑁆𑀤𑀓𑀸, 𑀢𑁂 𑀧𑀜𑁆𑀘 𑀯𑁂𑀭𑀸𑀦𑀺 𑀧𑀚𑀳𑀺𑀲𑁆𑀲𑀦𑁆𑀢𑀺, 𑀬𑁂 𑀓𑀼𑀲𑀮𑀸𑀪𑀺𑀙𑀦𑁆𑀤𑀓𑀸, 𑀢𑁂 𑀅𑀝𑁆𑀞𑀗𑁆𑀕𑀺𑀓𑀁 𑀫𑀕𑁆𑀕𑀁 𑀪𑀸𑀯𑁂𑀲𑁆𑀲𑀦𑁆𑀢𑀺 𑀅𑀝𑁆𑀞𑀦𑁆𑀦𑀁 𑀫𑀺𑀘𑁆𑀙𑀢𑁆𑀢𑀸𑀦𑀁 𑀧𑀳𑀸𑀦𑀸𑀬𑁇 𑀬𑁂 𑀦𑀺𑀩𑁆𑀩𑀸𑀬𑀺𑀢𑀼𑀓𑀸𑀫𑀸, 𑀢𑁂 𑀭𑀸𑀕𑀤𑁄𑀲𑀫𑁄𑀳𑀁 𑀧𑀚𑀳𑀺𑀲𑁆𑀲𑀦𑁆𑀢𑀻𑀢𑀺 𑀅𑀬𑀁 𑀪𑀕𑀯𑀢𑁄 𑀅𑀥𑀺𑀧𑁆𑀧𑀸𑀬𑁄𑁇 (𑁬)

927\. 𑀆𑀯𑀝𑁆𑀝𑁄𑀢𑀺 𑀬𑀜𑁆𑀘 𑀅𑀤𑀤𑀢𑁄 𑀫𑀘𑁆𑀙𑀭𑀺𑀬𑀁 𑀬𑀜𑁆𑀘 𑀅𑀲𑀁𑀬𑀫𑀢𑁄 𑀯𑁂𑀭𑀁 𑀬𑀜𑁆𑀘 𑀅𑀓𑀼𑀲𑀮𑀲𑁆𑀲 𑀧𑀸𑀧𑀲𑁆𑀲 𑀅𑀧𑁆𑀧𑀳𑀸𑀦𑀁, 𑀅𑀬𑀁 𑀤𑀼𑀓𑁆𑀔𑀦𑀺𑀤𑁆𑀤𑁂𑀲𑁄 𑀦 𑀲𑀫𑀼𑀤𑀬𑁄𑁇 𑀅𑀮𑁄𑀪𑁂𑀦 𑀘 𑀅𑀤𑁄𑀲𑁂𑀦 𑀘 𑀅𑀫𑁄𑀳𑁂𑀦 𑀘 𑀓𑀼𑀲𑀮𑁂𑀦 𑀇𑀫𑀸𑀦𑀺 𑀢𑀻𑀡𑀺 𑀓𑀼𑀲𑀮𑀫𑀽𑀮𑀸𑀦𑀺𑁇 𑀢𑁂𑀲𑀁 𑀧𑀘𑁆𑀘𑀬𑁄 𑀅𑀝𑁆𑀞 𑀲𑀫𑁆𑀫𑀢𑁆𑀢𑀸𑀦𑀺, 𑀅𑀬𑀁 𑀫𑀕𑁆𑀕𑁄𑁇 𑀢𑁂𑀲𑀁 𑀭𑀸𑀕𑀤𑁄𑀲𑀫𑁄𑀳𑀸𑀦𑀁 𑀔𑀬𑀸, 𑀅𑀬𑀁 𑀦𑀺𑀭𑁄𑀥𑁄𑁇 (𑁭)

928\. 𑀯𑀺𑀪𑀢𑁆𑀢𑀻𑀢𑀺 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺 𑀦 𑀏𑀓𑀁𑀲𑁂𑀦 𑀬𑁄 𑀭𑀸𑀚𑀤𑀡𑁆𑀟𑀪𑀬𑁂𑀦 𑀤𑁂𑀢𑀺, 𑀬𑁄 𑀘 𑀅𑀓𑀧𑁆𑀧𑀺𑀬𑀲𑁆𑀲 𑀧𑀭𑀺𑀪𑁄𑀕𑁂𑀦 𑀲𑀻𑀮𑀯𑀦𑁆𑀢𑁂𑀲𑀼 𑀤𑁂𑀢𑀺, 𑀦 𑀢𑀲𑁆𑀲 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺 𑀲𑁄 𑀘𑁂𑀢𑀁 𑀤𑀸𑀦𑀁 𑀅𑀓𑀼𑀲𑀮𑁂𑀦 𑀤𑁂𑀢𑀺, 𑀤𑀡𑁆𑀟𑀤𑀸𑀦𑀁 𑀲𑀢𑁆𑀣𑀤𑀸𑀦𑀁 𑀅𑀧𑀼𑀜𑁆𑀜𑀫𑀬𑀁 𑀧𑀯𑀟𑁆𑀠𑀢𑀺, 𑀦 𑀧𑀼𑀜𑁆𑀜𑀁𑁇 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀦 𑀏𑀓𑀁𑀲𑁂𑀦 𑀓𑀺𑀁𑀓𑀸𑀭𑀡𑀁 𑀬𑀜𑁆𑀘 𑀬𑁄 𑀧𑀤𑀁 𑀤𑀺𑀝𑁆𑀞𑀥𑀫𑁆𑀫𑀺𑀓𑀁 𑀧𑀲𑁆𑀲𑀢𑀺 𑀬𑀤𑀺 𑀫𑀫 𑀭𑀸𑀚𑀸𑀦𑁄 𑀕𑀳𑁂𑀢𑁆𑀯𑀸 𑀳𑀢𑁆𑀣𑀁 𑀯𑀸 𑀙𑀺𑀦𑁆𑀤𑁂𑀬𑁆𑀬…𑀧𑁂…  𑀦 𑀢𑁂𑀦 𑀲𑀁𑀬𑀫𑁂𑀦 𑀯𑁂𑀭𑀁 𑀦 𑀓𑀭𑁄𑀢𑀺𑁇 𑀬𑁄 𑀢𑀼 𑀏𑀯𑀁 𑀲𑀫𑀸𑀤𑀺𑀬𑀢𑀺 𑀧𑀸𑀡𑀸𑀢𑀺𑀧𑀸𑀢𑀲𑁆𑀲 𑀧𑀸𑀧𑀓𑁄 𑀯𑀺𑀧𑀸𑀓𑁄𑀢𑀺, 𑀤𑀺𑀝𑁆𑀞𑁂 𑀬𑁂𑀯 𑀥𑀫𑁆𑀫𑁂 𑀅𑀪𑀺𑀲𑀫𑁆𑀧𑀭𑀸𑀬𑁂 𑀘 𑀏𑀯𑀁 𑀲𑀩𑁆𑀩𑀲𑁆𑀲 𑀅𑀓𑀼𑀲𑀮𑀲𑁆𑀲 𑀳𑁂𑀢𑀼𑀢𑁄 𑀆𑀭𑀢𑀺𑁇 𑀇𑀫𑀺𑀦𑀸 𑀲𑀁𑀬𑀫𑁂𑀦 𑀯𑁂𑀭𑀁 𑀦 𑀘𑀻𑀬𑀢𑀺𑁇 (𑁮)

929\. 𑀧𑀭𑀺𑀯𑀢𑁆𑀢𑀦𑀸𑀢𑀺 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺 𑀅𑀤𑀤𑀢𑁄 𑀧𑀼𑀜𑁆𑀜𑀁 𑀦 𑀧𑀯𑀟𑁆𑀠𑀢𑀺𑁇 𑀬𑀁 𑀤𑀸𑀦𑀫𑀬𑀁, 𑀢𑀁 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀺, 𑀅𑀲𑀁𑀬𑀫𑀢𑁄 𑀯𑁂𑀭𑀁 𑀓𑀭𑀻𑀬𑀢𑀺𑁇 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀁 𑀅𑀓𑀼𑀲𑀮𑁄 𑀦 𑀚𑀳𑀸𑀢𑀺𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲𑀦𑀺𑀩𑁆𑀩𑀼𑀢𑁄𑀢𑀺 𑀤𑀽𑀢𑀁 𑀧𑁂𑀲𑁂𑀢𑁆𑀯𑀸 𑀧𑀡𑀻𑀢𑀁 𑀧𑁂𑀲𑁂𑀢𑁆𑀯𑀸𑀧𑀺 𑀦 𑀧𑀓𑁆𑀓𑁄𑀲𑀸𑀫𑀺, 𑀲𑁄 𑀲𑀬𑀫𑁂𑀯 𑀧𑀦 𑀫𑀳𑀸𑀪𑀺𑀓𑁆𑀔𑀼𑀲𑀁𑀖𑀧𑀭𑀺𑀯𑀸𑀭𑁄 𑀅𑀫𑁆𑀳𑀸𑀓𑀁 𑀯𑀲𑀦𑀝𑁆𑀞𑀸𑀦𑀁 𑀲𑀫𑁆𑀧𑀢𑁆𑀢𑁄 𑀅𑀫𑁆𑀳𑁂𑀳𑀺 𑀘 𑀲𑀦𑁆𑀣𑀸𑀕𑀸𑀭𑀲𑀸𑀮𑀸 𑀓𑀸𑀭𑀺𑀢𑀸, 𑀏𑀢𑁆𑀣 𑀫𑀬𑀁 𑀤𑀲𑀩𑀮𑀁 𑀆𑀦𑁂𑀢𑁆𑀯𑀸 𑀫𑀗𑁆𑀕𑀮𑀁 𑀪𑀡𑀸𑀧𑁂𑀫𑀸𑀢𑀺 𑀘𑀺𑀦𑁆𑀢𑁂𑀢𑁆𑀯𑀸 𑀉𑀧𑀲𑀗𑁆𑀓𑀫𑀺𑀁𑀲𑀼𑁇 𑀬𑁂𑀦 𑀲𑀦𑁆𑀣𑀸𑀕𑀸𑀭𑀁 𑀢𑁂𑀦𑀼𑀧𑀲𑀗𑁆𑀓𑀫𑀺𑀁𑀲𑀽𑀢𑀺 𑀢𑀁 𑀤𑀺𑀯𑀲𑀁 𑀓𑀺𑀭 𑀲𑀦𑁆𑀣𑀸𑀕𑀸𑀭𑁂 𑀘𑀺𑀢𑁆𑀢𑀓𑀫𑁆𑀫𑀁 𑀦𑀺𑀝𑁆𑀞𑀸𑀧𑁂𑀢𑁆𑀯𑀸 𑀅𑀝𑁆𑀝𑀓𑀸 𑀫𑀼𑀢𑁆𑀢𑀫𑀢𑁆𑀢𑀸 𑀳𑁄𑀦𑁆𑀢𑀺𑁇 𑀩𑀼𑀤𑁆𑀥𑀸 𑀦𑀸𑀫 𑀅𑀭𑀜𑁆𑀜𑀚𑁆𑀛𑀸𑀲𑀬𑀸 𑀅𑀭𑀜𑁆𑀜𑀸𑀭𑀸𑀫𑀸 𑀅𑀦𑁆𑀢𑁄𑀕𑀸𑀫𑁂 𑀯𑀲𑁂𑀬𑁆𑀬𑀼𑀁 𑀯𑀸 𑀦𑁄 𑀯𑀸𑀢𑀺 𑀢𑀲𑁆𑀫𑀸 𑀪𑀕𑀯𑀢𑁄 𑀫𑀦𑀁 𑀚𑀸𑀦𑀺𑀢𑁆𑀯𑀸𑀯 𑀧𑀝𑀺𑀚𑀕𑁆𑀕𑀺𑀲𑁆𑀲𑀸𑀫𑀸𑀢𑀺 𑀘𑀺𑀦𑁆𑀢𑁂𑀢𑁆𑀯𑀸 𑀢𑁂 𑀪𑀕𑀯𑀦𑁆𑀢𑀁 𑀉𑀧𑀲𑀗𑁆𑀓𑀫𑀺𑀁𑀲𑀼𑁇 𑀇𑀤𑀸𑀦𑀺 𑀧𑀦 𑀫𑀦𑀁 𑀮𑀪𑀺𑀢𑁆𑀯𑀸 𑀧𑀝𑀺𑀚𑀕𑁆𑀕𑀺𑀢𑀼𑀓𑀸𑀫𑀸 𑀬𑁂𑀦 𑀲𑀦𑁆𑀣𑀸𑀕𑀸𑀭𑀁, 𑀢𑁂𑀦𑀼𑀧𑀲𑀗𑁆𑀓𑀫𑀺𑀁𑀲𑀼𑁇 𑀲𑀩𑁆𑀩𑀲𑀦𑁆𑀣𑀭𑀺𑀦𑁆𑀢𑀺 𑀬𑀣𑀸 𑀲𑀩𑁆𑀩𑀁 𑀲𑀦𑁆𑀣𑀢𑀁 𑀳𑁄𑀢𑀺 𑀏𑀯𑀁 𑀬𑁂𑀦 𑀪𑀕𑀯𑀸 𑀢𑁂𑀦𑀼𑀧𑀲𑀗𑁆𑀓𑀫𑀺𑀁𑀲𑀽𑀢𑀺𑁇 𑀏𑀢𑁆𑀣 𑀧𑀦 𑀢𑁂 𑀫𑀮𑁆𑀮𑀭𑀸𑀚𑀸𑀦𑁄 𑀲𑀦𑁆𑀣𑀸𑀕𑀸𑀭𑀁 𑀧𑀝𑀺𑀚𑀕𑁆𑀕𑀺𑀢𑁆𑀯𑀸 𑀦𑀕𑀭𑀯𑀻𑀣𑀺𑀬𑁄𑀧𑀺 𑀲𑀫𑁆𑀫𑀚𑁆𑀚𑀸𑀧𑁂𑀢𑁆𑀯𑀸 𑀥𑀚𑁂 𑀉𑀲𑁆𑀲𑀸𑀧𑁂𑀢𑁆𑀯𑀸 𑀲𑀼𑀯𑀡𑁆𑀡𑀖𑀝𑀺𑀓𑀤𑀮𑀺𑀬𑁄 𑀘 𑀞𑀧𑀸𑀧𑁂𑀢𑁆𑀯𑀸 𑀲𑀓𑀮𑀦𑀕𑀭𑀁 𑀤𑀻𑀧𑀫𑀸𑀮𑀸𑀳𑀺 𑀯𑀺𑀧𑁆𑀧𑀓𑀺𑀡𑁆𑀡𑀢𑀸𑀭𑀓𑀁 𑀯𑀺𑀬 𑀓𑀢𑁆𑀯𑀸 𑀔𑀻𑀭𑀧𑀓𑁂 𑀤𑀸𑀭𑀓𑁂 𑀔𑀻𑀭𑀁 𑀧𑀸𑀬𑁂𑀣, 𑀤𑀳𑀭𑁂 𑀓𑀼𑀫𑀸𑀭𑁂 𑀮𑀳𑀼𑀁 𑀮𑀳𑀼𑀁 𑀪𑁄𑀚𑀸𑀧𑁂𑀢𑁆𑀯𑀸 𑀲𑀬𑀸𑀧𑁂𑀣, 𑀉𑀘𑁆𑀘𑀸𑀲𑀤𑁆𑀤𑀁 𑀫𑀸𑀓𑀭𑀺, 𑀅𑀚𑁆𑀚 𑀏𑀓𑀭𑀢𑁆𑀢𑀺𑀁 𑀲𑀢𑁆𑀣𑀸 𑀅𑀦𑁆𑀢𑁄𑀕𑀸𑀫𑁂𑀯 𑀯𑀲𑀺𑀲𑁆𑀲𑀢𑀺, 𑀩𑀼𑀤𑁆𑀥𑀸 𑀦𑀸𑀫 𑀅𑀧𑁆𑀧𑀲𑀤𑁆𑀤𑀓𑀸𑀫𑀸 𑀳𑁄𑀦𑁆𑀢𑀻𑀢𑀺 𑀪𑁂𑀭𑀺𑀁 𑀘𑀭𑀸𑀧𑁂𑀢𑁆𑀯𑀸 𑀲𑀬𑀁 𑀤𑀡𑁆𑀟𑀓𑀤𑀻𑀧𑀺𑀓𑀸 𑀆𑀤𑀸𑀬 𑀬𑁂𑀦 𑀪𑀕𑀯𑀸 𑀢𑁂𑀦𑀼𑀧𑀲𑀗𑁆𑀓𑀫𑀺𑀁𑀲𑀼𑁇 𑀪𑀕𑀯𑀦𑁆𑀢𑀁𑀬𑁂𑀯 𑀧𑀼𑀭𑀓𑁆𑀔𑀢𑁆𑀯𑀸𑀢𑀺 𑀪𑀕𑀯𑀦𑁆𑀢𑀁 𑀧𑀼𑀭𑀢𑁄 𑀓𑀢𑁆𑀯𑀸, 𑀢𑀢𑁆𑀣 𑀪𑀕𑀯𑀸 𑀪𑀺𑀓𑁆𑀔𑀽𑀦𑀜𑁆𑀘𑁂𑀯 𑀉𑀧𑀸𑀲𑀓𑀸𑀦𑀜𑁆𑀘 𑀫𑀚𑁆𑀛𑁂 𑀦𑀺𑀲𑀺𑀦𑁆𑀦𑁄 𑀅𑀢𑀺𑀯𑀺𑀬 𑀯𑀺𑀭𑁄𑀘𑀢𑀺𑁇 𑀲𑀫𑀦𑁆𑀢𑀧𑀸𑀲𑀸𑀤𑀺𑀓𑁄 𑀲𑀼𑀯𑀡𑁆𑀡𑀯𑀡𑁆𑀡𑁄 𑀅𑀪𑀺𑀭𑀽𑀧𑁄 𑀤𑀲𑁆𑀲𑀦𑀻𑀬𑁄 𑀧𑀼𑀭𑀢𑁆𑀣𑀺𑀫𑀓𑀸𑀬𑀢𑁄 𑀲𑀼𑀯𑀡𑁆𑀡𑀯𑀡𑁆𑀡𑀸 𑀭𑀲𑁆𑀫𑀺 𑀉𑀝𑁆𑀞𑀳𑀺𑀢𑁆𑀯𑀸 𑀕𑀕𑀦𑀢𑀮𑁂 𑀅𑀲𑀻𑀢𑀺𑀳𑀢𑁆𑀣𑀁 𑀞𑀸𑀦𑀁 𑀕𑀡𑁆𑀳𑀸𑀢𑀺𑁇 𑀧𑀘𑁆𑀙𑀺𑀫𑀓𑀸𑀬𑀢𑁄 𑀤𑀓𑁆𑀔𑀺𑀡𑀳𑀢𑁆𑀣𑀢𑁄 𑀯𑀸𑀫𑀳𑀢𑁆𑀣𑀢𑁄 𑀲𑀼𑀯𑀡𑁆𑀡𑀯𑀡𑁆𑀡𑀸 𑀳𑁂𑀝𑁆𑀞𑀸 𑀧𑀸𑀤𑀢𑀮𑁂𑀳𑀺 𑀧𑀯𑀸𑀍𑀅𑀯𑀡𑁆𑀡𑀭𑀲𑁆𑀫𑀺 𑀉𑀝𑁆𑀞𑀳𑀺𑀢𑁆𑀯𑀸 𑀖𑀦𑀧𑀣𑀯𑀺𑀬𑀁 𑀅𑀲𑀻𑀢𑀺𑀳𑀢𑁆𑀣𑀁 𑀞𑀸𑀦𑀁 𑀕𑀡𑁆𑀳𑀸𑀢𑀺, 𑀏𑀯𑀁 𑀲𑀫𑀦𑁆𑀢𑀸 𑀅𑀲𑀻𑀢𑀺𑀳𑀢𑁆𑀣𑀫𑀢𑁆𑀢𑀁 𑀞𑀸𑀦𑀁 𑀙𑀩𑁆𑀩𑀡𑁆𑀡𑀩𑀼𑀤𑁆𑀥𑀭𑀲𑁆𑀫𑀺𑀬𑁄 𑀯𑀺𑀚𑁆𑀚𑁄𑀢𑀫𑀸𑀦𑀸 𑀯𑀺𑀢𑀡𑁆𑀟𑀫𑀸𑀦𑀸 𑀯𑀺𑀥𑀸𑀯𑀦𑁆𑀢𑀺, 𑀲𑀩𑁆𑀩𑁂 𑀤𑀺𑀲𑀸𑀪𑀸𑀕𑀸 𑀲𑀼𑀯𑀡𑁆𑀡𑀘𑀫𑁆𑀧𑀓𑀧𑀼𑀧𑁆𑀨𑁂𑀳𑀺 𑀯𑀺𑀓𑀺𑀭𑀺𑀬𑀫𑀸𑀦𑀸 𑀯𑀺𑀬 𑀲𑀼𑀯𑀡𑁆𑀡𑀖𑀝𑀢𑁄 𑀦𑀺𑀓𑁆𑀔𑀦𑁆𑀢𑀲𑀼𑀯𑀡𑁆𑀡𑀭𑀲𑀥𑀸𑀭𑀸𑀳𑀺 𑀲𑀺𑀜𑁆𑀘𑀫𑀸𑀦𑀸 𑀯𑀺𑀬 𑀧𑀲𑀸𑀭𑀺𑀢𑀲𑀼𑀯𑀡𑁆𑀡𑀧𑀝𑀧𑀭𑀺𑀓𑁆𑀔𑀺𑀢𑁆𑀢𑀸 𑀯𑀺𑀬 𑀯𑁂𑀭𑀫𑁆𑀪𑀯𑀸𑀢𑀲𑀫𑀼𑀝𑁆𑀞𑀺𑀢𑀓𑀺𑀁𑀲𑀼𑀓𑀓𑀺𑀁𑀲𑀼𑀓𑀸𑀭𑀓𑀡𑀺𑀓𑀸𑀭𑀧𑀼𑀧𑁆𑀨𑀘𑀼𑀡𑁆𑀡𑀲𑀫𑁄𑀓𑀺𑀡𑁆𑀡𑀸 𑀯𑀺𑀬 𑀯𑀺𑀧𑁆𑀧𑀓𑀲𑀦𑁆𑀢𑀁 𑀅𑀲𑀻𑀢𑀺𑀅𑀦𑀼𑀩𑁆𑀬𑀜𑁆𑀚𑀦𑀩𑁆𑀬𑀸𑀫𑀧𑁆𑀧𑀪𑀸 𑀤𑁆𑀯𑀢𑁆𑀢𑀺𑀁𑀲𑀯𑀭𑀮𑀓𑁆𑀔𑀡𑀲𑀫𑀼𑀚𑁆𑀚𑀮𑀁 𑀲𑀭𑀻𑀭𑀁 𑀲𑀫𑀼𑀕𑁆𑀕𑀢𑀢𑀸𑀭𑀓𑀁 𑀯𑀺𑀬 𑀕𑀕𑀦𑀢𑀮𑀁 𑀯𑀺𑀓𑀲𑀺𑀢𑀫𑀺𑀯 𑀧𑀤𑀼𑀫𑀯𑀦𑀁 𑀲𑀩𑁆𑀩𑀨𑀸𑀮𑀺𑀨𑀼𑀮𑁆𑀮𑁄 𑀯𑀺𑀬 𑀬𑁄𑀚𑀦𑀲𑀢𑀺𑀓𑁄 𑀧𑀸𑀭𑀺𑀘𑁆𑀙𑀢𑁆𑀢𑀓𑁄 𑀧𑀝𑀺𑀧𑀸𑀝𑀺𑀬𑀸 𑀞𑀧𑀺𑀢𑀸𑀦𑀁 𑀤𑁆𑀯𑀢𑁆𑀢𑀺𑀁𑀲𑀘𑀦𑁆𑀤𑀸𑀦𑀁 𑀤𑁆𑀯𑀢𑁆𑀢𑀺𑀁𑀲𑀲𑀽𑀭𑀺𑀬𑀸𑀦𑀁 𑀤𑁆𑀯𑀢𑁆𑀢𑀺𑀁𑀲𑀘𑀓𑁆𑀓𑀯𑀢𑁆𑀢𑀻𑀦𑀁 𑀤𑁆𑀯𑀢𑁆𑀢𑀺𑀁𑀲𑀤𑁂𑀯𑀭𑀸𑀚𑀸𑀦𑀁 𑀤𑁆𑀯𑀢𑁆𑀢𑀺𑀁𑀲𑀫𑀳𑀸𑀩𑁆𑀭𑀳𑁆𑀫𑀸𑀦𑀁 𑀦𑀺𑀩𑁆𑀩𑀼𑀢𑁄 𑀅𑀲𑁂𑀓𑁆𑀔𑀲𑁆𑀲 𑀦𑀢𑁆𑀣𑀺 𑀦𑀺𑀩𑁆𑀩𑀼𑀢𑀺𑁇 (𑁯)

930\. 𑀯𑁂𑀯𑀘𑀦𑀦𑁆𑀢𑀺 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺, 𑀅𑀦𑀼𑀫𑁄𑀤𑀢𑁄𑀧𑀺 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺𑁇 𑀘𑀺𑀢𑁆𑀢𑀲𑁆𑀲 𑀲𑀫𑀸𑀤𑀳𑀢𑁄𑀧𑀺 𑀯𑁂𑀬𑁆𑀬𑀸𑀯𑀘𑁆𑀘𑀓𑀺𑀭𑀺𑀬𑀸𑀬𑀧𑀺 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺𑁇 (𑁧𑁦)

931\. 𑀧𑀜𑁆𑀜𑀢𑁆𑀢𑀻𑀢𑀺 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺, 𑀅𑀮𑁄𑀪𑀲𑁆𑀲 𑀧𑀝𑀺𑀦𑀺𑀲𑁆𑀲𑀬𑀖𑀸𑀢𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺 𑀅𑀤𑁄𑀲𑀲𑁆𑀲 𑀧𑀝𑀺𑀦𑀺𑀲𑁆𑀲𑀬𑀖𑀸𑀢𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀅𑀫𑁄𑀳𑀲𑁆𑀲 𑀧𑀝𑀺𑀦𑀺𑀲𑁆𑀲𑀬𑀖𑀸𑀢𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 (𑁧𑁧)

932\. 𑀑𑀢𑀭𑀡𑁄𑀢𑀺 𑀧𑀜𑁆𑀘𑀲𑀼 𑀇𑀦𑁆𑀤𑁆𑀭𑀺𑀬𑁂𑀲𑀼 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀺, 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀺 𑀲𑀁𑀬𑀫𑁂𑀦 𑀲𑀻𑀮𑀓𑁆𑀔𑀦𑁆𑀥𑁄𑁇 𑀑𑀢𑀺𑀡𑁆𑀡𑁄 𑀙𑀲𑀼 𑀇𑀦𑁆𑀤𑁆𑀭𑀺𑀬𑁂𑀲𑀼 𑀲𑀁𑀯𑀭𑁄, 𑀅𑀬𑀁 𑀲𑀫𑀸𑀥𑀺𑀓𑁆𑀔𑀦𑁆𑀥𑁄, 𑀬𑀁 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀁, 𑀅𑀬𑀁 𑀧𑀜𑁆𑀜𑀸𑀓𑁆𑀔𑀦𑁆𑀥𑁄, 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀯𑀺𑀫𑀼𑀢𑁆𑀢𑀺𑀓𑁆𑀔𑀦𑁆𑀥𑁄𑁇 𑀥𑀸𑀢𑀽𑀲𑀼 𑀥𑀫𑁆𑀫𑀥𑀸𑀢𑀼, 𑀆𑀬𑀢𑀦𑁂𑀲𑀼 𑀫𑀦𑀸𑀬𑀢𑀦𑀁𑁇 (𑁧𑁨)

933\. 𑀲𑁄𑀥𑀦𑁄𑀢𑀺 𑀬𑁂𑀦𑀸𑀭𑀫𑁆𑀪𑁂𑀦 𑀇𑀤𑀁 𑀲𑀼𑀢𑁆𑀢𑀁 𑀤𑁂𑀲𑀺𑀢𑀁 𑀲𑁄 𑀆𑀭𑀫𑁆𑀪𑁄 𑀲𑀼𑀤𑁆𑀥𑁄𑁇 (𑁧𑁩)

934\. 𑀅𑀥𑀺𑀝𑁆𑀞𑀸𑀦𑁄 𑀤𑀸𑀦𑀦𑁆𑀢𑀺 𑀏𑀓𑀢𑁆𑀢𑀢𑀸𑀬 𑀧𑀜𑁆𑀜𑀢𑁆𑀢𑀁𑁇 𑀘𑀸𑀕𑁄 𑀧𑀭𑀺𑀘𑁆𑀘𑀸𑀕𑁄 𑀥𑀫𑁆𑀫𑀤𑀸𑀦𑀁 𑀆𑀫𑀺𑀲𑀤𑀸𑀦𑀁, 𑀅𑀝𑁆𑀞 𑀤𑀸𑀦𑀸𑀦𑀺 𑀯𑀺𑀢𑁆𑀣𑀸𑀭𑁂𑀦 𑀓𑀸𑀢𑀩𑁆𑀩𑀸𑀦𑀺, 𑀅𑀬𑀁 𑀯𑁂𑀫𑀢𑁆𑀢𑀢𑀸𑁇 𑀦 𑀘 𑀤𑀤𑀢𑁄 𑀏𑀓𑀢𑁆𑀢𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀔𑀦𑁆𑀢𑀻 𑀅𑀦𑀯𑀚𑁆𑀚𑀦𑁆𑀢𑀺 𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀁𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀭𑁄𑀥𑀯𑀻𑀭𑀺𑀬𑀧𑀜𑁆𑀜𑀢𑁆𑀢𑀺𑀬𑀸 𑀧𑀜𑁆𑀜𑀢𑁆𑀢𑀸𑁇 (𑁧𑁪)

935\. 𑀧𑀭𑀺𑀓𑁆𑀔𑀸𑀭𑁄𑀢𑀺 𑀤𑀸𑀦𑀲𑁆𑀲 𑀧𑀸𑀫𑁄𑀚𑁆𑀚𑀁 𑀧𑀘𑁆𑀘𑀬𑁄, 𑀅𑀮𑁄𑀪𑁄 𑀳𑁂𑀢𑀼𑁇 𑀲𑀁𑀬𑀫𑀢𑁄 𑀬𑁄𑀦𑀺𑀲𑁄 𑀫𑀦𑀲𑀺𑀓𑀸𑀭𑁄 𑀳𑁂𑀢𑀼, 𑀧𑀭𑀺𑀘𑁆𑀘𑀸𑀕𑁄 𑀧𑀘𑁆𑀘𑀬𑁄𑁇 𑀓𑀼𑀲𑀮𑁄 𑀘 𑀚𑀳𑀸𑀢𑀺 𑀧𑀸𑀧𑀓𑀦𑁆𑀢𑀺 𑀬𑀣𑀸𑀪𑀽𑀢𑀤𑀲𑁆𑀲𑀦𑀁 𑀧𑀘𑁆𑀘𑀬𑁄, 𑀜𑀸𑀡𑀧𑁆𑀧𑀝𑀺𑀮𑀸𑀪𑁄 𑀳𑁂𑀢𑀼𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀧𑀭𑀢𑁄 𑀘 𑀖𑁄𑀲𑁄 𑀅𑀚𑁆𑀛𑀢𑁆𑀢𑀜𑁆𑀘 𑀬𑁄𑀦𑀺𑀲𑁄 𑀫𑀦𑀲𑀺𑀓𑀸𑀭𑁄 𑀫𑀕𑁆𑀕𑁄 𑀘 𑀳𑁂𑀢𑀼 𑀘 𑀧𑀘𑁆𑀘𑀬𑁄 𑀘𑁇 (𑁧𑁫)

936\. 𑀲𑀫𑀸𑀭𑁄𑀧𑀦𑁄𑀢𑀺 𑀤𑀤𑀢𑁄 𑀧𑀼𑀜𑁆𑀜𑀁 𑀧𑀯𑀟𑁆𑀠𑀢𑀻𑀢𑀺 𑀕𑀸𑀣𑀸 𑀢𑀲𑁆𑀲 𑀲𑀻𑀮𑀫𑁆𑀧𑀺 𑀯𑀟𑁆𑀠𑀢𑀺𑁇 𑀲𑀁𑀬𑀫𑁄𑀧𑀺 𑀯𑀟𑁆𑀠𑀢𑀺𑁇 𑀲𑀁𑀬𑀫𑀢𑁄 𑀯𑁂𑀭𑀁 𑀦 𑀘𑀻𑀬𑀢𑀻𑀢𑀺𑁇 𑀅𑀜𑁆𑀜𑁂𑀧𑀺 𑀓𑀺𑀮𑁂𑀲𑀸 𑀦 𑀘𑀻𑀬𑀦𑁆𑀢𑀺 𑀬𑁂𑀧𑀺𑀲𑁆𑀲 𑀢𑀧𑁆𑀧𑀘𑁆𑀘𑀬𑀸 𑀉𑀧𑁆𑀧𑀚𑁆𑀚𑁂𑀬𑁆𑀬𑀼𑀁 𑀆𑀲𑀯𑀸 𑀯𑀺𑀖𑀸𑀢𑀸, 𑀢𑁂𑀧𑀺𑀲𑁆𑀲 𑀦 𑀉𑀧𑁆𑀧𑀚𑁆𑀚𑀦𑁆𑀢𑀺𑁇 𑀭𑀸𑀕𑀤𑁄𑀲𑀫𑁄𑀳𑀓𑁆𑀔𑀬𑀸 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀭𑀸𑀕𑀤𑁄𑀲𑀲𑁆𑀲𑀸𑀧𑀺 𑀔𑀬𑀸 𑀭𑀸𑀕𑀸𑀦𑀼𑀲𑀬𑀲𑁆𑀲𑀧𑀺 𑀔𑀬𑀸 𑀤𑁄𑀲𑀲𑁆𑀲 𑀫𑁄𑀳𑀲𑁆𑀲𑀸𑀧𑀺 𑀲 𑀦𑀺𑀩𑁆𑀩𑀼𑀢𑁄𑀢𑀺 𑀲𑁄𑀧𑀸𑀤𑀺𑀲𑁂𑀲𑀸 𑀦𑀺𑀩𑁆𑀩𑀸𑀦𑀥𑀸𑀢𑀼 𑀅𑀦𑀼𑀧𑀸𑀤𑀺𑀲𑁂𑀲𑀸𑀧𑀺𑁇 𑀅𑀬𑀁 𑀲𑀫𑀸𑀭𑁄𑀧𑀦𑁄𑁇 (𑁧𑁬)

---

937\. 𑀣𑁂𑀭𑀲𑁆𑀲 𑀫𑀳𑀸𑀓𑀘𑁆𑀘𑀸𑀬𑀦𑀲𑁆𑀲 𑀧𑁂𑀝𑀓𑁄𑀧𑀤𑁂𑀲𑁂

  
𑀳𑀸𑀭𑀲𑁆𑀲 𑀲𑀫𑁆𑀧𑀸𑀢𑀪𑀽𑀫𑀺 𑀲𑀫𑀢𑁆𑀢𑀸𑁇



[Go to previous page (7.1 Pakiṇṇakaniddesa)](7.1.md) / [Go to parent page (7 Hārasampātabhūmi)](../7.md) / [Go to next page (8 Suttavebhaṅgiya)](../8.md)


